ཚུར་པའི་དཔེ་ཚོགས། 
དཔལ་ནྰ་ལེནྡྲའི་ཉེར་མཁོའི་ཆོས་སྐྱོད་སྐལ་བཟང་ཐར་ལམ་བགྲོད་པའི་གཤོག་ཟུང་བཞུགས།།
འཕན་ཡུལ་ནཱ་ལེནྡྲའི་ཆོས་སྡེ་ཆེན་པོ་ནས་བསྒྲིགས་

སྙིགས་མའི་དུས་ཀྱི་རྡོ་རྗེ་འཆང༌། །ཁྲི་ཆེན་ལེགས་བཤད་རྒྱ་མཚོའི་ཞབས།།

གནས་ལྔ་རིག་པའི་པཎྜིཏ། །མཁན་ཆེན་ཚུལ་ཁྲིམས་རྒྱལ་མཚན་ཞབས།

དཔལ་ནཱ་མུནྡའི་ཉེར་མཁོའི་ཚོས་སྤྱོད་སྐལ་བཟང་ཐར་ལམ་བགྲོད་པའི་གཤོག་ཟུང་བཞུགས།
དཔལ་ནཱ་ལེནྡྲའི་ཆོས་སྡེ་ཆེན་པོ་ནས་བསྒྲིགས།

དཀར་ཆག
དཔེ་སྐྲུན་གསལ་བཤད་1
འཇམ་དབྱངས་ཀྱི་བསྟོད་པ་གང་བློ་མ་4
 ས་པཎ་ལ་བརྟེན་པའི་སྤོབས་སྒྲུབ་གསོལ་འདེབས་5
གསང་ཆེན་རྙིང་མའི་གདམས་པ་6
ཇོ་བོ་བཀའ་གདམས་པའི་གདམས་པ་9
དཔལ་ལྡན་ས་སྐྱ་པའི་གདམས་པ་10
དྭགས་པོ་བཀའ་བརྒྱུད་པའི་གདམས་པ་18
རི་བོ་དགའ་ལྡན་པའི་གདམས་པ་25
ཞི་བྱེད་དམ་གཅོད་ལུགས་ཀྱི་གདམས་པ་27
རྒྱལ་བ་ཇོ་ནང་པའི་གདམས་པ་35
གཡུང་དྲུང་བོན་གྱི་གདམས་པ་37
འཕགས་པ་དཀོན་མཆོག་གསུམ་རྗེས་སུ་དྲན་པ42
་ཨོ་རྒྱན་བླ་མའི་རྣལ་འབྱོར་གྱི་བརྒྱུད་པའི་གསོལ་འདེབས་ངོ་མཚར་པདྨའི་
ཕྲེང་བ་45
ཨོ་རྒྱན་ཆེན་པོ་ལ་བརྟེན་པའི་བླ་མའི་རྣལ་འབྱོར་ཨོ་རྒྱན་པདྨའི་དགྱེས་
ཞལ་བལྟ་བའི་མེ་ལོང་47
རྗེ་བཙུན་གོང་མ་ལྔ་ལ་གསོལ་བ་འདེབ་པའི་ཚིགས་སུ་བཅད་པ་ཡིད་ཀྱི་
འདོད་འཇོ་57
རོང་སྟོན་ཆེན་པོའི་བླ་མའི་རྣལ་འབྱོར་60
ཚར་ཆེན་ཆོས་ཀྱི་རྒྱལ་པོ་ལ་ལམ་ཟབ་བླ་མའི་རྣལ་འབྱོར་དང་འབྲེལ་བར་
གསོལ་བ་འདེབས་པའི་རྡོ་རྗེའི་གླུ་བྱིན་རླབས་བདུད་རྩིའི་ཆར་འབེབས་63

རིག་པ་འགྱུར་མེད་ཡེ་ཤེས་ཀྱི་སྐྱེས་བུ་ཆེན་པོའི་བླ་མའི་རྣལ་འབྱོར་གྱི་ཟུར་
རྒྱན་རིན་ཆེན་རྒྱན་ཕྲེང67
རྗེ་བླ་མའི་གསོལ་འདེབས་ཐུགས་རྗེ་བསྐུལ་བའི་རོལ་མོ་72
བླ་མའི་ཞལ་གསུང་གསོལ་འདེབས་ཀྱི་ཟུར་རྒྱན་74
ཐུགས་རྗེ་ཆེན་པོའི་སྒོམ་བཟླས་འགྲོ་དོན་མཁའ་ཁྱབ་མ་75
སྣང་བ་མཐའ་ཡས་བསྒོམ་དོན་79
གཅོད་ཀྱི་བླ་མའི་རྣལ་འབྱོར་འཕོ་བ་ལུས་སྦྱིན་དང་བཅས་པ་ཚིག་བཅད་
དྭངས་གསལ་ཤེལ་གྱི་ཕྲེང་བ་81
མཆོད་སྦྱིན་གཏོར་མའི་རྣལ་འབྱོར་ཉུང་གསལ་ཁྱེར་བདེ་ཚོགས་གཉིས་
ལམ་བཟང་102
དམར་གསུར་ལྷ་འདྲེ་ཀུན་ཚེམ་107
གསུར་སྔོ་འདོད་ཡོན་སྤྲིན་ཕུང་113
སྐྱབས་སེམས་ཀྱི་སྡོམ་པ་འབོག་ཚུལ་འབྲེལ་ཚད་དོན་ལྡན་118
གངས་ཅན་བསྟན་པའི་སྲོལ་འབྱེད་ཆེན་པོ་ཉེར་ལྔའི་གསོལ་འདེབས་120
ཆོས་རྗེ་འཇམ་མགོན་བླ་མ་ལ་གསོལ་བ་འདེབས་པ་མོས་གུས་སྙིང་གི་གཟེར་
འདེབས་122
གཡུ་ཐོག་ཡོན་ཏན་མགོན་པོའི་ཐུགས་དམ་གནད་ནས་སྐུལ་བའི་གསོལ་
འདེབས་ཕན་བདེའི་དཔལ་སྟེར་128
བོད་ཡུལ་བདེ་བའི་སྨོན་ལམ་132
རྒྱལ་ཁམས་བདེ་བའི་ཐུགས་བསྐྱེད་སྨོན་ལམ་134
མར་མེའི་སྨོན་ལམ་མཆོད་སྤྲིན་རྒྱ་མཚོ་136
བྱང་ཆུབ་སེམས་དཔའི་ལྟུང་བཤགས་137
སྤྱི་བཤགས་142

འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་144
འཕགས་པ་བྱམས་པའི་སྨོན་ལམ་གྱི་རྒྱལ་པོ་154
སྤྱོད་འཇུག་བསྔོ་བའི་ལེའུ་159
བདེ་སྨོན་དང་ས་སྐྱའི་སྨོན་ལམ་167
ཤེས་རབ་སྙིང་པོ་གདུག་དཀར་ཟློག་པ་173
སེང་གདོང་སྔོན་མོའི་ཟློག་པ་179
རྗེ་བཙུན་འཕགས་མ་སྒྲོལ་མ་ལ་བསྟོད་པ་180
རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས་189
སྲི་ཟློག་ཙཀྲ་བཅུ་གསུམ་པ་རྒྱ་ནག་སྐག་བཟློག་བསྡུས་པ་193
ཕྱོགས་བཅུ་མུན་སེལ་196
ཚེ་གཟུངས་198
སྨན་བླའི་གཟུངས་སྔགས་199
ཡི་གེ་བརྒྱ་པ་ནི་200
འཕགས་པ་སྡུད་པ་འདོན་པའི་མན་ངག་རྣམ་མཁྱེན་གྲོང་དུ་འཇུག་པའི་
ཤིང་རྟ་201
སྨན་བླ་བདེ་གཤེགས་བརྒྱད་ཀྱི་མཆོད་པའི་ཆོ་གའི་སྙིང་པོ་ཉམས་སུ་ལེན་
ཚུལ་འདི་ཕྱིའི་རེ་སྨོན་ཀུན་འགྲུབ་203
བཟང་པོ་སྤྱོད་པའི་སྨོན་ལམ་ལ་བརྟེན་ནས་འཆི་བ་བསླུ་བའི་གདམས་ངག་
གསལ་བར་བཀོད་པ་རིང་འཚོའི་དཔལ་སྟེར་208
སྒྲོལ་མ་མཎྜལ་བཞི་པའི་ཆོ་ག་བྱ་ཚུལ་གསལ་བའི་སྒྲོན་མེ་21 5
གསོལ་འདེབས་བསམ་པ་ལྷུན་འགྲུབ་མ་220
བླ་མའི་ཐུགས་སྒྲུབ་བར་ཆད་ཀུན་སེལ་ལས་གསོལ་འདེབས་བར་ཆད་ལམ་

སེལ་མ་224
སློབ་དཔོན་པདྨ་འབྱུང་གནས་ཀྱི་གསོལ་འདེབས་བསམ་པ་མྱུར་འགྲུབ་230
ས་སྐྱ་པ་དབང་སྡུད་སྙིང་པོ་ལ་གསོལ་བ་འདེབས་པ་མཆོག་གི་དངོས་གྲུབ་
ཆར་འབེབས་236
རྒྱུད་སྡེ་འོག་མ་གསུམ་ལ་ཉེ་བར་མཁོ་བའི་ཆ་གསུམ་གཏོར་མ་237
རྟེན་གང་ཡང་རུང་བ་ལ་རབ་གནས་བྱ་ཚུལ་མདོར་བསྡུས་སུ་བཀོད་པ་
པད་དཀར་ཆུན་པོ་250
གཅོད་ལུགས་ཉེར་མཁོ་ཆང་བུ་བརྒྱ་རྩའི་ཕྱག་ལེན་འགྲིགས་ཆགས་སུ་
བཀོད་པ་251
མི་ཁ་དགྲ་ཟློག་མདོར་སྡུས་255
ལྷ་བསངས་ཡིད་བཞིན་ནོར་བུ་256
དཔལ་ལྡན་ནཱ་ལེནྡྲའི་ཕྱག་བཞེས་གསེར་སྐྱེམས་258
མངའ་གསོལ་འདོད་དགུའི་དཔལ་སྟེར་266
ཝེར་མའི་ལྷ་བསང་རིང་མོ་དགྲ་ལྷའི་དཔའ་གླུ་271
བོད་ཡུལ་སེང་ཆེན་རྒྱལ་པོ་བརྟེན་པའི་བསོད་ནམས་ཀླུང་རྟ་བསྐྱེད་པའི་
ཆོ་ག་སྐལ་བཟང་སྙིང་གི་ཐིག་ལེ་277
དཔལ་ལྡན་ལྷ་མོའི་འཁྲུགས་སྐོང་ཟླ་ཤེལ་བདུད་རྩི་280
ས་སློང་དབུ་ཕྱོགས་ལེགས་པ་281
སྔགས་སྣ་ཚོགས་282
བཀའ་འགྱུར་སྙིང་པོ་བསྡུས་པའི་གཟུངས་283
གསོལ་འདེབས་ནི་286
འདོད་གསོལ་འགྲོ་ལ་བདེ་སྐྱིད་མ་297
སློབ་དཔོན་པདྨའི་གསོལ་འདེབས་བསམ་པ་མྱུར་འགྲུབ་མ་300
བསྔོ་བ་བྱ་ཚུལ་བློ་དམན་དགའ་སྐྱེད་303

དཔེ་སྐྲུན་གསལ་བཤད་།
དེ་ཡང་ངོར་ཆེན་རྡོ་རྗེ་འཆང་གི་ཞལ་ནས། འགྲོ་ལ་བདེ་
སྐྱིད་འབྱུང་བའི་སྒོ་གཅིག་པུ། །ཀུན་མཁྱེན་རྒྱལ་བའི་བསྟན་པ་
རིན་པོ་ཆེ། །ཞེས་གསུངས་པ་ལྟར་འགྲོ་བ་ཀུན་གྱི་གནས་སྐབས་
དང་མཐར་ཐུག་གིས་བསྡུས་པའི་ཕན་བདེའི་ལེགས་ཚོགས་
ཐམས་ཅད་ཀྱི་འབྱུང་གནས་རྒྱལ་བའི་བསྟན་པ་རིན་པོ་ཆེ་
འདི་ཉིད་གངས་ཅན་གྱི་ལྗོངས་འདིར་དར་ཚུལ་ལམ་མན་
ངག་ཉམས་སུ་ལེན་ཚུལ་གྱི་སྒོ་ནས་དབྱེ་ན་སྒྲུབ་བརྒྱུད་ཤིང་
རྟ་ཆེན་པོ་བརྒྱད་ཅེས་ཡོངས་སུ་གྲགས་པ་ལས། རང་ཅག་མེ་
ཏོག་གང་ལ་ཕོག་པའི་ལྷ་སྐལ་འཇམ་མགོན་རྒྱལ་བ་གཉིས་པ་
དཔལ་ལྡན་ས་སྐྱ་པའི་རིང་ལུགས་འཛིན་པའི་སྡེ་ལ་ས་ངོར་
ཚར་རྫོང་བཞི་ཞེས་གྲགས་པའི་ཡ་གྱལ་གསང་ཆེན་ཚར་པའི་
རིང་ལུགས་ཀྱི་མ་དགོན་ནམ་རོང་སྟོན་ཐམས་ཅད་མཁྱེན་པ་
དང་། ཚར་ཆེན་ཆོས་ཀྱི་རྒྱལ་པོ་གཉིས་ཀྱི་མདོ་སྔགས་ཀྱི་
དགོངས་བཅུད་ཆུ་བོ་གཅིག་འདྲེས་ཀྱི་སྲོལ་འཛིན་པ་མཁྱེན་
རབ་བླ་མའི་རིང་ལུགས་ཞེས་ཡོངས་སུ་གྲགས་ཤིང་གྲུབ་པའི་
ཆོས་སྡེ་ཆེན་པོ་འདི་ཉིད་ཀྱི་ཉེར་མཁོའི་ཆོས་སྤྱོད་སྐལ་བཟང་
ཐར་ལམ་བགྲོད་པའི་གཤོག་ཟུང་ཞེས་པ་འདི་པར་སྐྲུན་བྱ་རྒྱུ་

ཡིན། དེ་ཡང་གཟིམ་འོག་བསྟན་འཛིན་སྙན་གྲགས་ཀྱི་ཞལ་
ནས། དམ་པ་རྣམས་ཀྱི་དགོངས་ཡུལ་མ་རྟོགས་པར། །ཐ་སྙད་
ཙམ་ལ་ཐད་སོའི་སྐྱོན་བཏགས་ནས། །དྲུག་པ་ཕོག་པའི་ལས་
ནི་ངས་མ་བྱས། །གྲུབ་མཐའི་དབྱེ་བ་མ་ཆོད་ཀྱང་ཞེ་བློ་བདེ། །
གསུངས་པ་ལྟར། དེང་སང་གྲུབ་མཐའ་ཕྱོགས་འཛིན་གྱིས་
ཆོས་སྤོང་ལས་ངན་གསོག་མཁན་རྣམས་ལ་ཕྱོགས་མེད་དག་
སྣང་སྐྱེ་བ་ལ་ཅུང་ཟད་ཕན་དུ་རེ་ནས། ཐོག་མར་རིས་མེད་
གོང་མ་རྣམས་ཀྱི་ཞལ་གདམས་རེ་བཀོད་རྒྱུ་དང་། དེ་ནས་
ཉེར་མཁོའི་ཆོས་སྤྱོད་རྣམས་བསྟར་ཆགས་སུ་བཀོད་ཡོད་པས་
ཀློག་པོ་རྣམས་ལ་གནད་སྨིན་གྱི་ཐུགས་ཕན་སོད་པའི་རེ་བ་
བཅང་བཞིན་ཡོད། ད་རིས་ཉེར་མཁོའི་ཆོས་སྤྱོད་འདི་ཉིད་
ཀྱི་པར་སྐྲུན་གྱི་འགྲོ་སོང་ཡོངས་རྫོགས་དབུ་མཛད་ཕུན་ཚོགས་
ནོར་བུ་མཆོག་ནས་རང་ཉིད་དབུ་མཛད་ཀྱི་ཐོན་འཇོག་ཏུ་
དམིགས་ཏེ་སྒོར་ཁྲི་གཉིས་བཏང་སྟེ་དེབ་གྲངས་ཉིས་སྟོང་
ཐམ་པ་པར་སྐྲུན་གནང་བ་ལགས་པས་ཐུགས་རྗེ་ཆེ་ཞུ་རྒྱུ་
དང་བཅས་སོ། །
རྣམ་དཀར་འདིས་མཚོན་དུས་གསུམ་དགེ་བ་ཡིས། །
རྣམ་མང་འབྲེལ་ཐོགས་ཤི་གསོན་ཇི་སྙེད་ཀུན། །
རྣམ་དག་ལྷ་མིའི་རྟེན་བཟང་ལ་བརྟེན་ནས། །

རྣམ་མཁྱེན་རྒྱལ་བའི་གོ་འཕང་ཐོབ་ཕྱིར་བསྔོ། །
ཞེས་པ་འདི་ལེགས་བཤད་སྦྱིན་པས་བྲིས་པའོ།། །།

༄༅། །དཔལ་ནཱ་ལེནྡྲའི་ཉེར་མཁོའི་ཆོས་སྤྱོད་སྐལ་བཟང་
ཐར་ལམ་བགྲོད་པའི་གཤོག་ཟུང་
ཞེས་བྱ་བ་བཞུགས་སོ། །
༈ འཇམ་དབྱངས་ཀྱི་བསྟོད་པ་གང་བློ་མ་
བཞུགས་སོ། །
གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་དག་
རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་
ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་
བཙོན་རར་མ་རིག་མུན་འཐོམས་སྡུག་བསྔལ་གྱིས་གཟིར་བའི།
འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་ལག་དྲུག་ཅུའི་
དབྱངས་ལྡན་གསུང་། །འབྲུག་ལྟར་ཆེར་སྒྲོག་ཉོན་མོངས་
གཉིད་སློང་ལས་ཀྱི་ལྕགས་སྒྲོག་དགྲོལ་མཛད་ཅིང་། །མ་རིག་
མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་
བསྣམས། །གདོད་ནས་དག་ཅིང་ས་བཅུའི་མཐར་སོན་ཡོན་
ཏན་ལུས་རྫོགས་རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་དང་
བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་
དབྱངས་ལ་འདུད། །ཨོཾ་ཨ་ར་པ་ཙ་ན་དྷཱི། གང་མང་འདོན། བརྩེ་

ལྡན་ཁྱེད་ཀྱི་མཁྱེན་རབ་འོད་ཟེར་གྱིས། །བདག་བློའི་གཏི་མུག་
མུན་པ་རབ་བསལ་ནས། །བཀའ་དང་བསྟན་བཅོས་གཞུང་
ལུགས་རྟོགས་པ་ཡིས། །བློ་གྲོས་སྤོབས་པའི་སྣང་བ་སྩལ་དུ་
གསོལ། །ཞེས་པ་འདི་ཡང་མཁས་པ་ཁ་ཅིག་གིས་སློབ་དཔོན་རྡོ་རྗེ་མཚོན་ཆས་
མཛད་པར་བཞེད་ཀྱང་། གཞན་དག་སྔོན་འཕགས་ང་འི་ཡུལ་དུ་པཎྜི་ཏ་རྣམས་སོ་
སོ་ནས། འཇམ་དཔལ་ཉིད་ལ་བསྟོད་པ་རེ་མཛད་པར་བགྲོས་ཏེ། དེ་ལྟར་ཞུས་པ་
ལ། འཇམ་དབྱངས་ཀྱིས་བྱིན་གྱིས་བརླབས་པས་པཎྜི་ཏ་ཀུན་གྱིས་མཛད་པའི་
བསྟོད་པ་རྣམས་གཅིག་ཁོ་ནར་གྱུར་པ་འདི་ཉིད་ཡིན་ཞེས་འདོད་དོ། གང་ཚེ་
བལྟ་བ་འདོད་པའམ། །ཅུང་ཟད་དྲི་བ་འདོད་ན་ཡང་། །
མགོན་པོ་འཇམ་དབྱང་དེ་ཉིད་ནི། །གེགས་མེད་པར་ཡང་
མཐོང་བར་ཤོག །
༄༅། །ས་པཎ་ལ་བརྟེན་པའི་སྤོབས་སྒྲུབ་
གསོལ་འདེབས་ནི།
ཕྱོགས་བཅུ་དུས་གསུམ་བདེ་གཤེགས་སྲས་དང་བཅས། །
འཇམ་མགོན་བླ་མ་ཁྱེད་ལ་གསོལ་བ་འདེབས། །ཅིས་ཀྱང་
འཇིགས་པ་མེད་པ་རྡོ་རྗེའི་སེམས། །ནམ་མཁའ་ལྟ་བུའི་སྤོབས་
པ་འགྲུབ་པར་མཛོད། །ཅེས་དམིགས་ཤིང་ནན་ཏན་གསོལ་བ་བཏབ་ལ་
ཤེས་བྱ་མ་དང་ཨ་ར་པ་ཙ་བཟླས་མཎྜལ་ཕུལ། བདག་ནི་སྐྱེ་བ་ཚེ་རབས་

ཐམས་ཅད་དུ། །རྣམ་རྟོག་ངན་པའི་དབང་དུ་མི་འགྲོ་ཞིང་། །
སེམས་ལ་དབང་ཐོབ་རྒྱལ་བའི་བྱིན་རླབས་ཞུགས། །འཇིག་
མེད་བདེ་ཆེན་རྡོ་རྗེའི་ཐོབ་པར་ཤོག །ཅེས་སྨོན་ལམ་གཏབ་བོ། །ཞེས་
པ་འདི་ལྷ་གང་འདོད་བསྒྱུར་ཆོག་གོ་གསུངས་པར་བརྟེན་མི་ཕམ་གསུང་ལ་ཚུལ་
རྒྱན་པས་ཁ་བསྒྱུར་བ་སྐལ་ལྡན་རྣམས་སྤོབས་པའི་གཏེར་ཆེན་བརྒྱད་པོ་ཡོངས་སུ་
གྲོལ་བའི་རྒྱུར་གྱུར་ཅིག །པྲཛྙཱ་ཝཛྷནྟུ།།
༄༅། །གསང་ཆེན་རྙིང་མའི་གདམས་པ།
མཐར་ཐུག་དོན་གྱི་གདམས་པ་གནད་ཀྱི་
མེ་ལོང་ཞེས་བྱ་བ་བཞུགས་སོ། །
རབ་འབྱམས་རྒྱལ་བའི་དཀྱིལ་འཁོར་མཐའ་ཡས་ཀྱི། །
ཐུགས་རྗེའི་ནུས་པ་ཕྲིན་ལས་གཅིག་བསྡུས་པའི། །དཔལ་ལྡན་
བླ་མ་རིགས་བརྒྱའི་ཁྱབ་བདག་མཆོག །ཞབས་ལ་རྣམ་པ་ཀུན་
ཏུ་ཕྱག་བགྱིའོ། །ཨེ་མ་སྐལ་ལྡན་གྱི་རྣལ་འབྱོར་པ་གསན་
འཚལ། །འོ་སྐོལ་རྣམས་ད་ལན་དལ་འབྱོར་གྱི་མི་ལུས་ཕུན་
ཚོགས་ནི་ཐོབ། ཐེག་ཆེན་གྱི་བསྟན་པ་རིན་པོ་ཆེ་དང་མཇལ།
དམ་ཆོས་ཚུལ་བཞིན་སྤྱོད་པའི་རང་དབང་ཡོད་པའི་དུས་
འདིར་མི་ཚེ་སྟོང་ཟད་དོན་མེད་དུ་མ་སོང་བར་གཏན་གྱི་
འདུན་མ་ཡང་དག་ཞིག་མཛད་འཚལ། བསྟན་པའི་རྣམས་

གྲངས་ནི་མཐའ་ཡས། ཐེག་པའི་འཇུག་སྒོ་ནི་གྲངས་མང་།
བཤད་པའི་ཚིག་ཚོགས་ནི་རྒྱ་ཆེ། ཡང་དག་དོན་གྱི་སྙིང་པོ་
ཉམས་ལེན་ཞིག་མ་ནུས་ན། ཆོས་ཀྱི་གླེགས་བམ་འབུམ་ཕྲག་
མང་པོ་བློ་ལ་ཡོད་ཀྱང་འཆི་ཁ་ཕན་ངེས་ནི་དཀའ་ཞིང་། ཐོས་
བསམ་ཤེས་བྱའི་ཡོན་ཏན་དཔག་མེད་མཆིས་ཀྱང་། རང་རྒྱུད་
ཆོས་དང་མ་མཐུན་ན་ནི་ཉོན་མོངས་པ་འི་དགྲ་བོ་མི་ཐུབ།
ཅིས་ཀྱང་དགོས་མེད་ཀྱི་བློ་སྣ་ནང་ནས་མ་བཟུང་ན་སྟོང་
ཁམས་རང་དབང་ཡོད་ཀྱང་ཆོག་ཤེས་མི་བྱུང་། ནམ་འཆི་ཆ་
མེད་ཀྱི་སྔ་གྲབས་སུ་མ་བྱས་ན་འཆི་ཁ་དགོས་ངེས་ཀྱི་དོན་
ཆེན་མི་འགྲུབ། རང་སྐྱོན་རང་གི་འདུལ་ཞིང་། དག་སྣང་
ཕྱོགས་མེད་དུ་མ་སྦྱང་ན་ཆགས་སྡང་ཀུན་སློང་ཅན་དེ་ཐེག་
ཆེན་གྱི་ཆོས་ཁྱུར་མི་ཚུད། ཁམས་གསུམ་རིགས་དྲུག་གི་སེམས་
ཅན་ཕ་མར་མ་གྱུར་པ་གཅིག་ཀྱང་མེད་པས་སྙིང་རྗེ་བྱང་
ཆུབ་ཀྱི་སེམས་དུས་རྒྱུན་ཆད་མེད་པའི་སྒོ་ནས་སྨོན་ལམ་རྣམ་
དག་མ་བཏབ་ན་གཞན་ཕན་གྱི་གཏེར་ཁ་མི་འབྱེད། དྲིན་
ཆེན་བླ་མ་ལ་སངས་རྒྱས་ལས་ལྷག་པའི་མོས་གུས་མ་བྱས་ན་
བྱིན་རླབས་ཀྱི་ཚན་ཁ་མི་འབྱུང༌། བྱིན་རླབས་གཤའ་མ་ཞིག་
མ་ཞུགས་ན་ཉམས་རྟོགས་ཀྱི་མྱུ་གུ་མི་སྐྱེ། རྟོགས་པ་ནང་ནས་
མ་ཤར་ན་ཁ་བཤད་གོ་ཡུལ་སྐམ་པོས་བྱང་ཆུབ་ཀྱི་འབྲས་བུ་
མི་ཐོབ། མདོར་ན་རང་རྒྱུད་ཆོས་དང་མ་འདྲེས་ན། ཆོས་པའི་

གཟུགས་བརྙན་ཙམ་གྱི་ནི་དགོས་པ་མི་འོང་། ཚེ་སྲོགས་འཚོ་
བ་ལྷག་སྐྱོབ་ཙམ་ལ་བརྟེན་ཅིང་དགོས་མེད་སོམས། བླ་མའི་
རྣལ་འབྱོར་སྒོམ་ཞིང་གསོལ་བ་རྩེ་གཅིག་ཏུ་གདབ་པ་དང་།
དགེ་སྦྱོར་ཅི་བྱེད་ཐམས་ཅད་ཕ་མ་སེམས་ཅན་གྱི་དོན་དུ་
དམིགས། སྐྱིད་སྡུག་ལེགས་ཉེས་ཅི་བྱུང་ཡང་བླ་མའི་ཐུགས་
རྗེ་བསྒོམ། རང་རིག་རང་ཤར་འཛིན་མེད་ཀྱི་ཀློང་ནས་མ་
བཅོས་བཟོ་མེད་ལྷུག་པར་བཞག རྣམ་རྟོག་གང་སྐྱེས་རང་ངོ༌
ཤེས་པར་བྱས་ནས་ཐམས་ཅད་ཆོས་ཉིད་ཀྱི་རོལ་པར་གྲོལ།
དམིགས་གཏད་མཚན་མའི་སྒོམ་རྒྱུ་སྤུ་ཙམ་མེད་པར་བྱས་
ནས་ཀྱང༌། ཐ་མལ་འཁྲུལ་འབྱམས་ཀྱི་དབང་དུ་སྐད་ཅིག་མི་
བཏང་བར་སྤྱོད་ལམ་ཀུན་ཏུ་དྲན་པ་ཡེངས་མེད་བྱས་པས་
སྣང་གྲགས་ཚོགས་དྲུག་གང་བྱུང་ཅི་ཤར་ཐམས་ཅད་བདེན་
མེད་སྒྱུ་མའི་རྩལ་སྦྱངས་བྱས་པས་བར་དོ་ཉམས་འོག་ཏུ་འཇུག
མདོར་ན་དུས་དང་རྣམ་པ་ཐམས་ཅད་དུ་ཅི་བྱེད་དམ་པའི་
ཆོས་སུ་འགྲོ་བར་བྱས་ལ་དགེ་ཀུན་བྱང་ཆུབ་བསྔོ། དེ་ལྟར་
མཛད་ན་བླ་མའི་ཐུགས་དགོངས་རྫོགས་ཤིང་བསྟན་པའི་
ཞབས་ཏོག་འགྲུབ། ཕ་མའི་དྲིན་ལན་འཁོར་ཞིང་དོན་གཉིས་
ལྷུན་གྲུབ་འབྱོངས་པ་འདི་བཞིན་ཐུགས་ལ་བཞག་པར་ཞུ་
ཞིང་། བདག་དང་དངོས་སུ་འཕྲད་ཀྱང་གདམས་པ་འདི་ལས་
ལྷག་པ་བཤད་རྒྱུ་མེད་པས། དུས་དང་རྣམ་པ་ཀུན་དུ་ཐུགས་

ཉམས་སུ་བཞེས་འཚལ། རྒྱལ་བའི་དབང་པོ་ཀློང་ཆེན་རབ་འབྱམས་བཟང་
པོས་གངས་རི་ཐོད་དཀར་གྱི་མགུལ་དུ་བཀོད་པ་དགེའོ། ། །
༄༅། །ཇོ་བོ་བཀའ་གདམས་པའི་གདམས་པ།
བློ་སྦྱོང་ཚིག་བརྒྱད་མ། །
བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་
ལས་ལྷག་པའི། །དོན་མཆོག་བསྒྲུབ་པའི་བསམ་པ་ཡི། །རྟག་ཏུ་
གཅེས་པར་འཛིན་པར་ཤོག །གང་དུ་སུ་དང་འགྲོགས་པའི་ཚེ། །
བདག་ཉིད་ཀུན་ལས་དམན་ལྟ་ཞིང་། །གཞན་ལ་བསམ་པ་ཐག་
པ་ཡིས། །མཆོག་ཏུ་གུས་པར་འཛིན་པར་ཤོག །སྤྱོད་ལམ་ཀུན་
ཏུ་རང་རྒྱུད་ལ། །རྟོག་ཅིང་ཉོན་མོངས་སྐྱེས་མ་ཐག །བདག་
གཞན་མ་རུངས་བྱེད་པས་ན། །བཙན་ཐབས་གདོང་ནས་བཟློག་
པར་ཤོག །རང་བཞིན་ངན་པའི་སེམས་ཅན་ནི། །བརྡེགས་
བརྡུང་དྲག་པོས་ནོན་མཐོང་ཚེ། །རིན་ཆེན་གཏེར་དང་འཕྲད་
པ་ལྟར། །རྙེད་པར་དཀའ་བའི་གཅེས་འཛིན་ཤོག །བདག་ལ་
གཞན་གྱིས་ཕྲག་དོག་གིས། །གཤེ་སྐུར་ལ་སོགས་མི་རིགས་པའི། །
གྱོང་ཀ་རང་གིས་ལེན་པ་དང་། །རྒྱལ་ཁ་གཞན་ལ་འབུལ་
བར་ཤོག །གང་ལ་བདག་གིས་ཕན་བཏགས་པའི། །རེ་བ་ཆེ་བ་
འགའ་ཞིག་གིས། །ཤིན་ཏུ་མི་རིགས་གནོད་བྱེད་ནའང་། །

བཤེས་གཉེན་དམ་པར་ལྟ་བར་ཤོག །མདོར་ན་དངོས་དང་
བརྒྱུད་པ་ཡིས། །ཕན་བདེ་མ་རྣམས་ཀུན་ལ་འབུལ། །མ་ཡི་
གནོད་དང་སྡུག་བསྔལ་ཀུན། །གསང་བས་བདག་ལ་ལེན་པར་
ཤོག །དེ་དག་ཀུན་ཀྱང་ཆོས་བརྒྱད་ཀྱིས། །རྟོག་པའི་དྲི་མས་མ་
སྦགས་ཤིང་། །ཆོས་ཀུན་སྒྱུ་མར་ཤེས་པའི་བློས། །ཞེན་མེད་
འཆིང་བ་ལས་གྲོལ་ཤོག །ཅེས་པ་འདི་ཡང་བློ་སྦྱོང་ཚིག་རྐང་བརྒྱད་མ་
གླང་ཐང་པ་རང་གིས་གསུངས་པའོ། །
༄༅། །དཔལ་ལྡན་ས་སྐྱ་པའི་གདམས་པ།
བློ་སྦྱོང་ཞེན་པ་བཞི་བྲལ་བཞུགས་སོ།།
བླ་མ་ས་སྐྱ་པ་ཆེན་པོ་དགུང་ལོ་བཅུ་གཉིས་བཞེས་པའི་ཚེ། །རྗེ་བ་རི་བའི་ཞལ་
ནས། ཁྱེད་ཇོ་སྲས་ཡིན་པས་ཆོས་ཤེས་དགོས། དེ་ལ་ཤེས་རབ་དགོས་གསུངས་ནས་
འཇམ་དབྱངས་ཨ་ར་པ་ཙའི་རྗེས་གནང་གནང་ནས་སྒྲུབ་པ་ཟླ་དྲུག་མཛད་པས།
དུས་གཅིག་གི་ཚེ་འོད་ཚོགས་ཀྱི་དབུས་ན་རིན་པོ་ཆེའི་ཁྲིའི་སྟེང་དུ་རྗེ་བཙུན་
འཇམ་དབྱངས་དམར་སེར་ཆོས་འཆད་ཀྱི་ཕྱག་རྒྱ་མཛད་པས། ཞབས་གཉིས་
བཟང་པོའི་འདུག་སྟངས་ཀྱིས་བཞུགས་པ། འཁོར་བྱང་ཆུབ་སེམས་དཔའ་གསེར་
བཙོ་མའི་མདོག་ཅན་གཉིས་གཡས་གཡོན་དུ་བཞུགས་པ་མངོན་སུམ་དུ་གཟིགས་
ཏེ། གཙོ་བོའི་ཞལ་ནས། ཚེ་འདི་ལ་ཞེན་ན་ཆོས་མིན། །ཁམས་གསུམ་
ལ་ཞེན་ན་ངེས་འབྱུང་མིན། །བདག་དོན་ལ་ཞེན་ན་བྱང་སེམས་
མིན། །འཛིན་པ་བྱུང་ནས་ལྟ་བ་མིན། །ཞེས་གསུངས་པའི་དོན་ལ་དཔྱད་
པས། ཕ་རོལ་ཏུ་ཕྱིན་པའི་ལམ་གྱི་ཉམས་ལེན་ཐམས་ཅད་ཞེན་པ་བཞི་དང་བྲལ་

བའི་བློ་སྦྱོང་དུ་འདུ་བར་དགོངས་ཏེ། ཆོས་ཐམས་ཅད་ལ་ངེས་ཤེས་ཁྱད་པར་ཅན་
ཐོབ་ང་ཡིན་ནོ། །
༄༅། །རྨི་ལམ་ཉམས་ལེན་བརྒྱུད་ཀྱི་ཉམས་
དབྱངས་བཞུགས།
བླ་མ་རྣམས་ལ་ཕྱག་འཚལ་ལོ། །གྲོང་དང་གནས་གཞི་
ཚོང་འདུས་གསུམ། །སེམས་དམུ་རྒོད་རྟ་ཡི་འཕྱོ་ས་ལགས། །
ལྷག་མཐོང་གི་སྐྱེས་བུ་ངན་པ་དང༌། །ཞི་གནས་ཀྱི་སྲབ་ཕྱོགས་
ཞན་པ་ཡིས། །རྟ་དམུ་རྒོད་ཁ་ལོ་མ་འཆིང་པ། །ལས་ངན་གྱི་
ཐང་ལ་རྒྱུགས་རྒྱུགས་ནས། །སྡུག་བསྔལ་གྱི་གཡང་སར་བསྒྱུར་
ཉེན་ཡོད། །རི་དྭགས་རྨས་མ་བྱུང་བ་བཞིན། །དབེན་པར་སྡོད་
ལ་ཉམས་སུ་ལོང་། །མང་པོ་འཚོགས་ན་རྩོད་པ་འཕེལ། །གཉིས་
སུ་བསྡད་ན་ལོང་གཏམ་འཕེལ། །གཞོན་ནུ་མ་ཡི་དྭ་བུ་བཞིན།།
རང་གཅིག་པུར་སྡོད་ལ་ཉམས་སུ་ལོང་། །ཕྱོགས་རིས་གྲྭ་པའི་
ཉམས་དགའ་དང་། །དགེ་འདུན་སྡེ་པའི་བརྩི་བཞག་གཉིས། །
ཡོན་བདག་ཕོ་མོའི་བསྙེན་བཀུར་གསུམ། །འདི་གསུམ་བདུད་
ཀྱི་ཕྱེ་གཏོར་ལགས། །ཆོས་ཆགས་མེད་ཚུལ་དུ་ཉམས་སུ་ལོང་།།
སྣང་བ་ལ་ཞེན་པ་ཆེ་དང་གཅིག །ནོར་རྫས་ལ་འཛིན་པ་ཆེ་
དང་གཉིས། །ཟས་སྐོམ་ལ་ཆགས་པ་ཆེ་དང་གསུམ། །འདི་

གསུམ་སྒོམ་ཆེན་གྱི་དམུ་ཆུ་ལགས། །ཡིད་འཛིན་མེད་ཀྱི་རྩ་
བཤལ་དྲག་ཏུ་ཐོང་། །ཆོས་བུ་ཆུང་གི་ཚུལ་དུ་ཉམས་སུ་ལོང་། །
དྲན་པ་ཉམས་པའི་ཉམས་པའི་ཆང་དང་གཅིག །སྙིང་རྗེ་
ཉམས་པའི་ཤ་དང་གཉིས། །གྲགས་པ་ཉམས་པའི་བུད་མེད་
གསུམ། །འདི་གསུམ་སྒོམ་ཆེན་གྱི་ཁོང་སྐྲུན་ལགས། །ངེས་
འབྱུང་གི་མེ་བཙའ་མྱུར་དུ་ཐོབ། །ཆོས་སྨྱོན་པའི་ཚུལ་དུ་
ཉམས་སུ་ལོང་། །ནད་པའི་སྔས་སྲུང་བྱེད་དང་གཅིག །ཕྱུག་
པོའི་སྲི་བུ་གསོ་དང་གཉིས། །ལོག་འཚོའི་མངོན་ཤེས་བཤད་
དང་གསུམ། །འདི་གསུམ་སྒོམ་ཆེན་གྱི་ལམ་ལོག་ལགས། །
བསྙེན་བཀུར་བདུད་དུ་ཤེས་པར་མཛོད། །ཆོས་འདྲིས་མེད་
ཚུལ་དུ་ཉམས་སུ་ལོང་། །ཞི་གནས་རྐྱང་པའི་བདེ་བ་དང་། །རོ་
མྱང་མཚུངས་ལྡན་མ་རིག་པ། །སྙིང་རྗེ་བྲལ་བའི་སྟོང་སྒོམ་
གསུམ། །འདི་གསུམ་སྒོམ་ཆེན་གྱི་གོལ་ས་ལགས། །ཁྱུང་ཆེན་
མཁའ་ལ་ལྡིང་བ་བཞིན། །ཆོས་ཟུང་འཇུག་གི་ཚུལ་དུ་ཉམས་
སུ་ལོང་། །མོས་གུས་ཅན་གྱི་སློབ་མ་དང་། །ལས་ཀྱིས་འབྲེལ་
བའི་གཉེན་དང་གཉིས། །དམ་ཚིག་ཅན་གྱི་མཆེད་ལྕམ་གསུམ། །
སྣང་བ་ཐུགས་ཕྲད་དུ་འགྲོགས་མཛོད་ལ། །འཕྲལ་ལ་གདུང་
སེམས་མ་ཆེ་བར། །ཆོས་རྨི་ལམ་ཚུལ་དུ་ཉམས་སུ་ལོང་། །རྨི་
ལམ་ཉམས་ལེན་བརྒྱད་ཀྱི་དབྱངས། །ཨི་ཐི། །རྗེ་བཙུན་གྲགས་པ་
རྒྱལ་མཚན་གྱི་གསུང་།། །། །

༄༅། །ཕ་རོལ་ཏུ་ཕྱིན་པ་དྲུག་གི་ཡོན་ཏན་བརྗོད་པ་
ཚོགས་གཉིས་ལ་སྤྲོ་བ་བསྐྱེད་པའི་
གཏམ་ཞེས་བྱ་བ། །
བླ་མ་ལྷག་པའི་ལྷ་ལ་ཕྱག་འཚལ་ལོ། །བླ་མེད་བྱང་ཆུབ་མཆོག་ཏུ་
བགྲོད་པའི་ལམ། །ཚོགས་གཉིས་མ་ལུས་ཡོངས་སུ་སྡུད་བྱེད་
ཅིང་། །རྒྱལ་དང་རྒྱལ་སྲས་རྣམས་ཀྱི་ལམ་གཅིག་པུ། །ཐར་
འདོད་གདུལ་བྱ་རྣམས་ཀྱི་འཇུག་ངོགས་ཆེ། །སྦྱིན་པའི་ཕར་
ཕྱིན་ཡི་དྭགས་འགྲོ་བ་དང་། །དབུལ་བ་འདོར་ཞིང་ལོངས་
སྤྱོད་མི་ཟད་སྟེར། །སྡུག་བསྔལ་གྱུར་པའི་སེམས་ཅན་རྗེས་
འཛིན་ཅིང་། །མངོན་མཐོ་ངེས་ལེགས་རྒྱུར་ནི་འགྱུར་བ་ཡི། །
ཁྲིམས་ཀྱི་མི་ཁོམ་གནས་རྣམས་སྤོང་བྱེད་ཅིང་། །དལ་བའི་
འབྱོར་བ་ཕུན་ཚོགས་ཐོབ་པར་གྱུར། །ལུས་ངག་ཡིད་གསུམ་
དལ་བ་དྲི་མེད་ཐོབ། །མངོན་མཐོའི་རྒྱུ་ཡི་གཙོ་བོར་རབ་ཏུ་
བསྟན། །བཟོད་པ་ངན་འགྲོའི་རྒྱུན་རྣམས་གཅོད་བྱེད་པས། །
བཟོད་པ་དང་མཚུངས་དཀའ་ཐུབ་མ་མཆིས་ཤིང་། །ཁོང་ཁྲོ་
སྤངས་པས་ཕྱིར་མི་ལྡོག་པ་ཉིད། །ཐོབ་པར་འགྱུར་བ་སངས་
རྒྱས་ཞལ་གྱིས་བཞེས། །བརྩོན་པས་དཀར་བའི་ཡོན་ཏན་ཀུན་
རྒྱས་ཤིང་། །ཐར་པའི་གནས་སུ་མྱུར་དུ་ཕྱིན་པ་དང་། །བསོད་

ནམས་བློ་གྲོས་ཚོགས་ནི་གཉིས་ཀྱི་རྒྱུ། །བསམ་གཏན་གྱིས་ནི་
རྣམ་པར་གཡེང་བ་ཞི། །བསྒོམ་བྱའི་དོན་ལ་སེམས་ནི་རྩེ་གཅིག་
འགྱུར། །བྱིང་རྒོད་མཐའ་ལ་མི་གནས་ཏིང་འཛིན་ཐོབ། །ཤེས་
རབ་ཀྱིས་ནི་ཆོས་རྣམས་རབ་ཤེས་ནས། །དངོས་པོར་འཛིན་
པའི་དགྲ་ཚོགས་རབ་བཅོམ་ཞིང་། །སྒྲིབ་གཉིས་མུན་ཚོགས་མ་
ལུས་བསལ་གྱུར་ཏེ། །ཁམས་གསུམ་དག་ལས་ཡང་དག་འདའ་
བར་འགྱུར། །རྒྱས་སྲས་གང་ཞིག་བྱང་ཆུབ་དོན་གཉེར་བ། །ཕ་
རོལ་ཕྱིན་པའི་ཡོན་ཏན་རྒྱས་མཛད་པས། །གཏིང་ཟབ་འཁོར་
བའི་རྒྱ་མཚོ་ལས་བརྒལ་ཏེ། །རྒྱལ་བའི་དབང་པོའི་གོ་གནས་
ཐོབ་པར་ངེས། །ཆོས་ལ་སྐྱབས་འགྲོའི་ཡུལ་ཡང་འདི་ཉིད་དེ། །
ལམ་གྱི་བདེན་པའི་མཆོག་ཀྱང་འདི་ཉིད་དོ། །འདི་ལ་འཇུག་
པས་ཚོགས་གཉིས་རབ་རྫོགས་ནས། །མཐའ་ཡས་འགྲོ་བའི་
འདྲེན་མཆོག་ཐོབ་པར་འགྱུར། །ཕ་རོལ་ཕྱིན་པ་དྲུག་ལ་རབ་
བསྟོད་པའི། །དགེ་ཚོགས་རབ་དཀར་གང་ཞིག་ཐོབ་པ་དེས། །
དམ་ཆོས་ཡོན་ཏན་ཕུན་ཚོགས་རབ་བརྙེས་ནས། །རྣམ་མཁྱེན་
ཐར་པའི་གླིང་དུ་བགྲོད་པར་ཤོག །ཅེས་ཕ་རོལ་ཏུ་ཕྱིན་པ་དྲུག་གི་ཡོན་
ཏན་བརྗོད་པ་རོང་སྟོན་ཆེན་པོས་དཔལ་ནཱ་ལེནྡྲའི་དགོན་པར་སྦྱར་བའོ། ། །

༄༅། །ཐུགས་སྲས་མང་ཐོས་ཀླུ་སྒྲུབ་རྒྱ་མཚོ་ལ་བསྩལ་
བའི་ཞལ་གདམས་བཞུགས་སོ། །
ན་མོ་གུ་རུ་ཝེ། །རྗེ་བཀའ་དྲིན་འཁོར་མེད་ཁའུ་པ། །ཕ་
ཀུན་སྤངས་ཆོས་རྗེའི་ཞབས་ལ་འདུད། །བུ་བསམ་མེད་ཀྱི་བློ་
སྣ་ཆོས་ལ་བསྒྱུར། །ཆོས་མཐའ་རུ་འཁྱོངས་པར་བྱིན་གྱིས་
རློབས། །ཕྱོགས་ཤར་གྱི་ཐོ་རེངས་སྐར་ཆེན་ལ། །བོད་སོ་ནམ་
པའི་ནམ་ཚོད་ཀྱི་བློ་གཏད་བཅོལ། །དེ་བཅོལ་ཀྱང་སྐར་ཆེན་
ཇི་འགྱང་ཐལ། །ཁྱོད་སྐར་ཆེན་ལ་དེ་ལས་མེད་ཟེར་ན། །ངེད་
ཞིང་པ་ལ་གཉིད་ཀྱི་ནམ་ཚོད་ཡོད། །སྐར་ཆེན་ཁྱོད་སྣང་བ་
གང་བདེ་ལ་བཞུད། །ནུབ་གྲོག་རྟིང་གི་ཆུ་མིག་སྔོ་ཆུང་ལ། །
གཞུང་གཤོངས་ཞིང་ལྗང་པའི་བློ་གཏད་བཅོལ། །དེ་བཅོལ་
གྱིན་ཆུ་མིག་ཇེ་སྐམ་ཐལ། །ཁྱོད་ཆུ་མིག་ལ་དེ་ལས་མེད་ཟེར་
ན། །དབྱར་ལྷོ་སྤྲིན་ལ་སྦྲང་ཆར་གྱིས་བསླུས་པ་མེད། །ཆུ་མིག་
ཁྱོད་སྣང་བ་གང་བདེ་ལ་བཞུད། །ཁྱོད་ཆུང་གྲོགས་ཀྱི་མང་
ཐོས་རྒྱ་མཚོ་ལ། །ང་བྱ་བྲལ་གྱི་ནང་མའི་བློ་གཏད་བཅོལ། །དེ་
བཅོལ་ཞིང་རྒྱང་སྐྱུར་བྱེད་དོ་ལོ། །ཁྱོད་ལུགས་གཉིས་ཀྱི་ཕྱི་
ཐག་མི་སོམས་ན། །ཡོངས་རྒྱལ་ཁམས་ཀྱི་མི་ལ་འཛད་པ་མེད།།
བུ་བན་ཆུང་རང་སྣང་བ་གང་བདེར་བཞུད། །དེ་ཁྲེལ་འདེབས་
ཀྱི་ཉམས་དབྱངས་ཟུར་ཙམ་ཡིན། །ད་སྙིང་གཏམ་གྱི་ལེགས་

བཤད་འདི་སྐད་སྨྲ། །སེམས་ལྷན་ནེ་གཏོད་ལ་ཉམས་སུ་ལོངས། །
བུ་བཞིན་བཟང་གི་སྟོན་ཟླ་དཀར་གསལ་ཁྱོད། །སྔར་ཆོས་མིན་
གྱི་སྤྲིན་ནག་ཁྲོད་དུ་བཅིངས། །ངའི་བདེན་ཚིག་གི་སྙིང་གཏམ་
སེར་བུ་འདིས། །ད་ལོག་རྟོག་གི་མུན་པ་ཀུན་བསལ་ནས། །ལས་
ཆོས་ལྡན་གྱི་འོད་དཀར་རྒྱས་གྱུར་ཅིག །གནས་ཁམས་གསུམ་
འཁོར་བའི་མུན་ཁྲོད་ནས། །རྟེན་དལ་འབྱོར་ཡིད་བཞིན་
བསམ་འཕེལ་འདི། །ལས་འབད་མེད་དུ་རྙེད་པ་ད་ལན་ཙམ།།
འདི་ཡུན་རིང་མི་སྡོད་མྱུར་དུ་འཇིག །བུ་གྲུང་པོ་ཞིག་ཡིན་ན་
འདི་ལ་སོམས། །དེ་བསམ་བཞིན་བློ་སྣ་ཆོས་ལ་སྒྱུར། །དུས་སྔོན་
ཚེ་མི་དགེ་སྤྱད་པའི་མཐུས། །སྤྱིར་འཁོར་བའི་རྒྱ་མཚོར་གཏན་
འཁྱམས་བྱེད། །སྒོས་ངན་སོང་གསུམ་གྱི་འགྲམ་རྡོར་སྐྱེལ། །དེ་
སྐད་ཅིག་ཙམ་ཡང་བཟོད་གླགས་མེད། །བུ་གྲུང་པོ་ཞིག་ཡིན་
ན་འདི་ལ་སོམས། །དེ་བསམ་བཞིན་བློ་སྣ་ཆོས་ལ་སྒྱུར། །ལུས་
ལང་ཚོ་སྟོན་གྱི་མེ་ཏོག་འདྲ། །འདི་བློ་གཏད་མི་ཐུབ་ཡལ་ནས་
འགྲོ །དུས་དེང་སང་འདར་ཞིང་འཁྱོམས་པ་ཡི། །ཁོང་རྒས་
འཁོགས་རྣམས་ཀྱི་གནས་ཚུལ་ལྟོས། །བུ་གྲུང་པོ་ཞིག་ཡིན་ན་
འདི་ལ་སོམས། །དེ་བསམ་བཞིན་བློ་སྣ་ཆོས་ལ་སྒྱུར། །ནོར་ཟང་
ཟིང་བུང་བའི་སྦྲང་རྩི་འདྲ། །དེ་བསགས་ཀྱང་སྤྱོད་པའི་ངེས་
པ་མེད། །ཁོང་ཕྱུག་པོ་སྤྲང་པོར་སོང་བ་དང༌། །ཁོང་ནོར་ཅན་
ཤི་བའི་རོ་ལ་ལྟོས། །བུ་གྲུང་པོ་ཞིག་ཡིན་ན་འདི་ལ་སོམས། །དེ་

བསམ་བཞིན་བློ་སྣ་ཆོས་ལ་སྒྱུར། །སེམས་འདོད་ཡོན་གྱི་ཆགས་
ཞེན་བ་ཚྭའི་ཆུ། །འདི་ཅི་ཙམ་སྤྱད་ཀྱང་སྲེད་པ་འཕེལ། །བློ་
ཚིམ་པའི་ཐ་མ་ཡོང་དུས་མེད། །དོན་དེ་ཕྱིར་འདོད་ཆུང་ཆོག་
ཤེས་བསྟེན། །བུ་གྲུང་པོ་ཞིག་ཡིན་ན་འདི་ལ་སོམས། །དེ་བསམ་
བཞིན་བློ་སྣ་ཆོས་ལ་སྒྱུར། །གྲོགས་བུད་མེད་བྱ་བའི་བསླུ་ཁྲིད་
མཁན། །འདིས་དང་པོ་ཚུལ་ཁྲིམས་དང་ལུས་སྟོབས་འཕྲོགས། །
བར་དུ་ལྟོགས་ཕྲུག་ལ་འཁྱོངས་དུས་མེད། །མཐར་སྡུག་བསྔལ་
གྱི་ངང་ནས་གཏན་གྱེས་བྱེད། །བུ་གྲུང་པོ་ཡིན་ན་འདི་སོམས། །
དེ་བསམ་བཞིན་བློ་སྣ་ཆོས་ལ་སྒྱུར། །དུག་བསམ་བཞིན་འཐུང་
བ་མྱོད་བྱེད་ཆང་། །འདི་འཐུངས་ནས་ལུས་ལ་རོ་མདོག་ཆགས།
སེམས་སོ་ན་ཡོད་པ་སྨོན་པ་འགྲོ །ཆོས་འཇིག་རྟེན་གྱི་བྱ་བ་
ཐམས་ཅད་སྟོང་། །བུ་གྲུང་པོ་ཞིག་ཡིན་ན་འདི་ལ་སོམས། །དེ་
བསམ་བཞིན་བློ་སྣ་ཆོས་ལ་སྒྱུར། །ལུས་དཔུང་རྒྱས་ཀྱི་བློ་ཤེད་
བྱེད་མཁན་དེ། །ཡར་བླ་མ་དཔོན་པོའི་ཐུགས་དང་འགལ། །
ཡུལ་སྐྱ་སེར་གྱི་མི་ཀུན་དགྲ་རུ་ལྡང༌། །ནང་ནོར་རྫས་ཀུན་
འཐོར་བའི་ཆག་ཤིང་ཡིན། །བུ་གྲུང་པོ་ཡིན་ན་འདི་ལ་སོམས། །
དེ་བསམ་བཞིན་བློ་སྣ་ཆོས་ལ་སྒྱུར། །ལར་ཚེ་འདི་ཡུད་ཙམ་
གཅིག་ཏུ་འདུག །དགྲ་འཆི་བདག་བདུད་པོ་བྱུང་ཟེར་ན། །
ཁོང་མི་ནོར་སུས་ཀྱང་ཕན་པ་མེད། །རང་གཅིག་པོར་འགྲོ་
བའི་གནས་ཚུལ་སོམས། །བུ་གྲུང་པོ་ཞིག་ཡིན་ན་འདི་ལ་སོམས།

དེ་བསམ་བཞིན་བློ་སྣ་ཆོས་ལ་སྒྱུར། །ལས་བྱས་ཤིང་བདེ་བ་
དམ་པའི་ཆོས། །སྐྱབས་བསླུ་མེད་བླ་མ་དཀོན་མཆོག་གསུམ། །
ནོར་གསོག་རིན་ཆོག་པ་དགེ་བའི་ལས། །གྲོགས་འདུ་བྲལ་མེད་
པ་གཉུག་མའི་སེམས། །བུ་གྲུང་པོ་ཡིན་ན་འདི་ལ་སོམས། །དེ་
བསམ་བཞིན་བློ་སྣ་ཆོས་ལ་སྒྱུར། །དོན་དེ་ཕྱིར་བུ་ཁྱོད་བློ་སྣ་
ཁུག །སེམས་གློ་སྙིང་བྲང་གསུམ་ང་ལ་གཏོད། །དེ་གཏད་ན་
བསླུ་མེད་དོན་གཉིས་འགྲུབ། །དོན་དེ་ལ་ཐེ་ཚོམ་ཡོད་རེ་སྐན།
བུ་ཆོས་མགོ་ཐོན་པའི་བཀྲ་ཤིས་ཤོག ལང་ལཾ་སིདྡྷཾ་ཀུ་རུ་ཧོ། །
ཚར་ཆེན་བློ་གསལ་རྒྱ་མཚོའི་གསུང་།། །།
༄༅། །དྭགས་པོ་བཀའ་བརྒྱུད་པའི་གདམས་པ།
ཀོང་སྤྲུལ་ཡོན་ཏན་རྒྱ་མཚོའི་ཞལ་གདམས་བཞུགས།
སླར་ཡང་བྱང་ཆུབ་ལམ་གྱི་རྩ་བ་དང༌། །ཡན་ལག་མང་
ཡང་ཉམས་སུ་ལེན་པ་ལ། །མེད་ཐབས་མེད་པའི་གནད་འགག་
མདོར་བསྡུས་འགའ། །རྣམ་ཀུན་རང་དྲན་གསོ་ཕྱིར་བརྗོད་
པར་བྱ། །དང་པོ་བདག་གི་བྱ་ཆ་འདི་བཞིར་བསྡུ། །ཐོས་པའི་
གོ་བས་སྤྲོས་པ་ཕྱི་ནས་བཅད། །བསམ་པའི་ཉམས་མྱོང་མཐིལ་

ཕྱིན་རྒྱུད་ལ་བཀལ། །སྒོམ་པའི་རྟོགས་པས་གཉིས་སྣང་ཟད་
སར་བསྐྱལ། །གནས་སྐབས་ཀུན་ཏུ་ཐ་མལ་མ་ཤོར་བྱ། །དེ་ཡང་
རྒྱུད་ལ་ཕན་ངེས་བྱ་ཚུལ་བཞི། །ཐོས་པའི་དུས་སུ་ཕྱོགས་རིས་
མེད་པར་བྱ། །བསམ་པའི་དུས་སུ་ཐེ་ཚོམ་ཆོད་པར་བྱ། །སྒོམ་
པའི་དུས་སུ་རྟོགས་པ་ཐོབ་པར་བྱ། །བྱ་བ་ཅི་བྱས་འགྱོད་པ་
མེད་པར་བྱ། །དེ་ལ་གལ་གནད་ཆེ་བ་རྣམ་བཞི་ནི། །ཐོས་དུས་
བློ་སྣ་རྩེ་གཅིག་བསྡུ་བ་གནད། །སེམས་དུས་བློ་གྲོས་རྒྱ་ཡངས་
བསྐྱེད་པ་གནད། །སྒོམ་དུས་བློ་རྟོག་ཐད་ཀར་གཅོད་པ་གནད། །
དུས་ཀུན་བློ་ཐག་ཡང་ཡང་བསྟུང་པ་གནད། །མདོ་དོན་དྲིལ་
བའི་བསྟན་པ་རྣམ་བཞི་ནི། །ཕྱི་ཚུལ་སོ་སོར་ཐར་བའི་ཁྲིམས་
དང་བསྟུན། །ཉམས་ལེན་ཐེག་རྩེ་ཕྱག་རྫོགས་གཉིས་དང་བསྟུན། །
བསམ་སྦྱོར་ཐམས་ཅད་བྱང་ཆུབ་སེམས་དང་བསྟུན། །སྒོ་
གསུམ་ཅི་བྱས་དམ་པའི་ཆོས་དང་བསྟུན། །དགོས་དོན་འགྲུབ་
པའི་གཏད་པ་རྣམ་བཞི་ནི། །བློ་སྣ་འགྱུར་ལྡོག་མི་མང་གཅིག་
ལ་དྲིལ། །ཉམས་ལེན་ཐེ་ཚོམ་མི་བྱ་གཅིག་མཐར་འདོན། །སྐྱོ་
ངལ་བཏང་སྙོམས་མི་བྱ་འབད་པས་བརྩོན། །རེ་དོག་ཚབ་ཚུབ་
མི་བྱ་དེ་ཀར་ཀློད། །བསྒོམ་པར་བྱ་བའི་དགའ་བ་རྣམ་བཞི་ནི།།
གཞན་ཕན་གྱུར་ན་བདག་ཉིད་སྡུག་པས་དགའ། །ཆོས་ཕྱིར་
དཀའ་བ་ཇི་ལྟར་ཆེ་ཡང་དགའ། །དཀོན་མཆོག་ཁྲེལ་ལས་རང་
ཉིད་ཤི་བ་དགའ། །ཆོས་དང་མ་མཐུན་མི་རྩིས་ཆུང་ན་དགའ།།

དགོས་པ་རྣམ་བཞི་མཁས་པའི་ཕ་ཟོག་ནི། །བླ་མ་བསྟེན་ཚེ་
གདམས་ངག་ཕྱུག་པ་དགོས། །རང་རྐྱ་བཟུང་ཚེ་བློ་ཐག་ཆོད་
པ་དགོས། །ཡོན་ཏན་སྐྱེས་ཚེ་ཞེན་པ་མེད་པ་དགོས། །རྐྱེན་ངན་
བྱུང་ཚེ་གནད་དུ་འགྲོ་བ་དགོས། །ཆོས་ལུགས་ཀུན་ལ་མཁོ་
བའི་མཆོག་བཞི་ནི། །མི་མང་ཁྲོད་དུ་སྨྲ་བརྗོད་ཉུང་བ་མཆོག།
གཅིག་པུར་འདུག་དུས་བཙུན་ཚུགས་བཟུང་བ་མཆོག །ཁུར་
ཐང་མེད་པའི་བློ་རྒྱ་བསྐྱུང་བ་མཆོག །བྱ་བ་ཅི་ཡང་བརྟག་
ཅིང་བྱེད་པ་མཆོག །བགྲོད་པར་མི་བྱའི་འགྲོ་ས་རྣམ་བཞི་ནི། །
ལྟ་བ་ཁ་ཁྱེར་དྲེད་པོ་ཆོས་རྡུགས་འགྲོ། །མ་སྨིན་ཆོས་བཤད་
རང་ཕུང་བྱུར་དུ་འགྲོ། །མི་མཁས་བྱེད་མང་དཀའ་བ་དོན་
མེད་འགྲོ། །དུས་མིན་འགྲོ་དོན་གཉིས་མེད་སེང་གེར་འགྲོ། །
དོན་ཆུང་འདྲ་ཡང་འཕྲལ་ཕུགས་བདེ་བཞི་ནི། །རྟོག་གེ་པ་
དང་མི་སྨྲ་ཆགས་སྡང་བསླང་། །བླུན་པོ་རྣམས་དང་མི་སྨྲ་ཡི་
མུག་སྐྱེ། །ལེགས་བཤད་བྱིས་པའི་ཁ་ན་འདུག་ཀྱང་འདྲི། །ཆོས་
མིན་བཤད་ན་གོང་མའི་གསུང་ཡང་བོར། །ཤེས་ནས་བོར་བར་
བྱ་བ་རྣམ་བཞི་ནི། །དོན་མེད་དཔེ་ཉོག་བལྟས་ན་དྲན་མང་
ལངས། །བྱེད་རྒྱུ་ཧ་ཅང་མང་ན་མདོ་རྩ་ཤོར། །མིག་ལྟོས་ངན་
པས་རང་རྒྱུད་བག་ཡངས་འགྲོ།ལབ་གླེང་མང་ན་ཉོན་མོངས་
དུག་རོ་བསླང་། །འཕྲལ་ཕུགས་གཉིས་ཀར་འཚོང་བའི་ཆོས་
བཞི་ནི། །སྣེ་གཅིག་བསྲུང་ཡང་ངོ་ལྐོག་མེད་ན་འཚོང་། །མང་

མི་ཤེས་ཀྱང་ངེས་པ་རྙེད་ན་འཚེང་། །ཕན་མ་ཐོགས་ཀྱང་གནོད་
སེམས་མེད་ན་འཚེང་། །ཕྱོགས་རིས་མེད་ཀྱང་རང་རྐང་བཟུང་
ན་འཚོང་། །ཇི་ལྟར་བྱས་ཀྱང་བདེ་བ་རྣམ་བཞི་ནི། །བློ་ཐག་
ཆོད་ན་ཇི་ལྟར་བྱས་ཀྱང་བདེ། །རང་སེམས་དཀར་ན་ཤིའམ་
གསོན་ཀྱང་བདེ། །ཆགས་སྡང་མེད་ན་སུ་དང་འགྲོགས་ཀྱང་
བདེ། །ཉམ་ཐག་བྱུང་ཡང་རེ་བ་མེད་ན་བདེ། །ཆོག་པ་རྣམ་
བཞི་བློ་ཕུགས་བཀལ་བ་ནི། །གཞན་མ་མགུ་ཡང་གཡོ་རྒྱུ་མེད་
པས་ཆོག །གྲུབ་རྟགས་མེད་ཀྱང་ཆོས་དང་མཐུན་པས་ཆོག །
རྟོགས་པ་དམན་ཡང་ཉོན་མོངས་ནོན་པས་ཆོག །བརྩོན་འགྲུས་
ཞན་ཡང་རེས་འཇོག་མེད་པས་ཆོག །གལ་གནད་ཆེ་བའི་ཐག་
ཆོད་རྣམ་བཞི་ནི། །བླ་མ་སངས་རྒྱས་དངོས་སུ་ཁོ་ཐག་བཅད། །
རང་སེམས་མ་བཅོས་ཆོས་སྐུར་ཁོ་ཐག་བཅད། །འདིར་སྣང་
ཞེན་འཛིན་མི་བྱ་ཁོ་ཐག་བཅད། །བློ་ཕུགས་ཆོས་ལ་གཏད་
པར་ཁོ་ཐག་ཅད། །རྒྱུན་དུ་དགོས་པའི་སྤྱོད་ལམ་རྣམ་བཞི་ནི།།
རང་གིས་བལྟས་ན་རང་ཡིད་ཆེས་པར་བྱ། །གཞན་གྱིས་བལྟས་
ན་གཞན་དག་བགུ་བར་བྱ། །དཀོན་མཆོག་བླ་མས་གཟིགས་ན་
མི་ཁྲེལ་བྱ། །སངས་རྒྱས་སེམས་ཅན་གཉིས་ཀ་མི་བསླུ་བྱ། །མེད་
པ་རྣམ་བཞིར་མགོ་གཏད་བྱ་བ་ནི། །བྱིན་རླབས་སྤྱན་རས་
གཟིགས་ལས་ཆེ་བ་མེད། །རིག་སྔགས་ཡི་གེ་དྲུག་ལས་ཟབ་པ་
མེད། །དག་སྣང་ཁྱེར་སོ་གསུམ་ལས་དགའ་བ་མེད། །འགྲོ་དོན་

སེམས་བསྐྱེད་བཟང་ལས་ལྷག་པ་མེད། །དང་དུ་ལེན་པའི་དྲིན་
ཆེན་རྣམ་བཞི་ནི། །རང་ལ་ངོ་སྤྲོད་བླ་མ་བཀའ་དྲིན་ཆེ། །བོད་
ལ་ཨོ་རྒྱན་ཆེན་པོ་བཀའ་དྲིན། །ཐར་པ་བསྒྲུབ་ལ་དམྱལ་བ་
བཀའ་དྲིན་ཆེ། །དངོས་གྲུབ་ཐོབ་ལ་རྐྱེན་ངན་བཀའ་དྲིན་ཆེ། །
འདུག་ཚུལ་འདི་བཞི་སེམས་ལ་སྐོར་རྫོགས་བྱ། །ཕྱོགས་རིས་ཆེ་
བ་ཆོས་པའི་མཚངས་སུ་འདུག །རྣམ་རྟོག་མང་བ་བདུད་ཀྱི་
གཡབ་མོར་འདུག །ང་རྒྱལ་རློམ་སེམས་འཁོར་བའི་གཏིང་
རྡོར་འདུག །ཕྱོགས་རེར་ཞེན་པ་ཐོས་ཆུང་སྐྱོན་དུ་འདུག །མ་
ནུས་ཇོ་བཟང་འདྲ་བ་རྣམ་བཞི་ནི། །སེམས་རྒྱུད་ཐུལ་ན་འདུག་
ས་གར་ཡང་འདྲ། །སྐྱོང་ལུགས་ཤེས་ན་སྒྲིམ་ཀློད་གང་བྱས་
འདྲ། །ལམ་ཁྱེར་ཤེས་ན་སྐྱིད་སྡུག་གང་བྱུང་འདྲ། །ཉམས་ལེན་
ནུས་ན་དམ་ཆོས་གང་བསྒྲུབ་འདྲ། །བསྒོམ་པར་བྱ་བའི་མདོ་
འགག་རྣམ་བཞི་ནི། །དགེ་སྦྱོར་སྙིང་པོ་བླ་མའི་མོས་གུས་བསྒོམ།།
ཉམས་ལེན་སྙིང་པོ་བྱམས་དང་སྙིང་རྗེ་བསྒོམ། །སྤྲོས་བཅས་
སྙིང་པོ་བཏང་ལེན་རྡོར་བཟླས་བསྒོམ། །སྤྲོས་མེད་སྙིང་པོ་ཕྱག་
རྫོགས་ཟུང་འཇུག་སྐོམ། །གཅིག་ཏུ་གལ་ཆེ་ཟབ་པའི་ཆོས་བཞི་
ནི། །བྱ་ཐབས་སླ་ཡང་རྡོ་རུས་གཏུགས་པ་ཟབ། །དང་པོར་
ཉམས་ལེན་གང་བྱས་མཐར་འདོན་ཟབ། །རྟག་ཏུ་དྲན་ཤེས་
རང་ཚུགས་མ་ཤོར་ཟབ། །གང་བྱུང་དགོས་ཀྱང་དང་པོ་བཅོས་
པ་ཟབ། །དུས་རྒྱུན་དགོས་པའི་མི་ལྟོ་རྣམ་བཞི་ནི། །ས་ཆོད་

ཆུང་ཡང་མི་ལྟོ་ངོ་བོ་སྐྱོང་། །ཆོས་སྤྱོད་མ་ནུས་མི་ལྟོ་རང་རྒྱུད་
འདུལ། །ཡོད་ཀྱང་མི་ལྟོ་ཞེན་ཆགས་འཛིན་འཁྲིས་བཅད། །
མེད་ཀྱང་མི་ལྟོ་ནམ་འཆི་ཆ་མེད་བསམ། །མ་བྱས་ཐབས་མེད་
བགྲོད་གཅིག་བཞི་པ་ནི། །ཐུགས་ཡིད་གཅིག་ཏུ་འདྲེས་ཀྱང་
མོས་གུས་བྱ། །ཐམས་ཅད་སྟོང་པར་གོ་ཡང་ལས་འབྲས་འཛེམ། །
བདག་གཞན་དབྱེར་མེད་རྟོགས་ཀྱང་སྙིང་རྗེ་བསྐྱེད། །ཆོས་
ལུགས་མང་ཡང་དྭགས་པོའི་རྗེས་སུ་ཞུགས། །ལས་དང་པོ་ཡི་
སྐྱོང་ལུགས་གཅེས་པ་བཞི། །ཐེ་ཚོམ་བྱུང་ཡང་མི་བསྒྱུར་སྐྱོང་
བ་གཅེས། །གནས་འགྱུ་མི་གདམ་ཐད་ཀར་སྐྱོང་བ་གཅེས། །
ཉམས་ཀྱི་སྣ་ཁ་མི་བསྐྱིལ་སྐྱོང་བ་གཅེས། །ཡུལ་རྐྱེན་འཕྲོད་ཚེ་
བསྒྲིམས་ནས་སྐྱོང་བ་གཅེས། །འབྱེད་པར་དཀའ་བའི་སྤང་
བླང་རྣམ་བཞི་ནི། །ཟབ་ཀྱང་ཡིད་ཡུལ་འདུག་པའི་གོ་བ་བསལ།།
བཟང་ཡང་མྱང་བྱར་ཡོད་པའི་ཉམས་དང་ལ། །ཡིད་དཔྱོད་
རང་ཞིག་སོང་བའི་རྟོགས་པ་ཚོལ། །རང་རྩིས་མ་ཆེ་གཞན་ལས་
ཞུན་ཐར་བཅད། །ཡིན་པ་བཞི་ཡིས་ཉམས་ལེན་སྐྱོང་བ་ནི། །
རྩིར་ཟིན་བྱས་ན་རང་ཉིད་འཆིང་བ་ཡིན། །གར་འགྲོར་བཏང་
ན་འདིར་འགྲོ་མེད་པ་ཡིན། །ལྷོད་ཀྱིས་ཀློད་ན་ས་ལེར་འཆར་
བ་ཡིན། །དྲན་ཙམ་མ་གཏོགས་ཆམ་གྱིས་བསྐྱུར་བ་ཡིན། །བཞག་
ཐབས་རྣམ་བཞི་བྱེ་བ་རིང་བསྲེལ་ནི། །གང་ཤར་སོ་མ་བློ་ཡིས་
མ་རེག་བཞག །འཇུར་བུས་མི་བཅིངས་དྲན་ཙམ་ངང་དུ་བཞག།

གང་བྱུང་དེས་ཆོག་ཐ་མལ་ལྷུག་པར་བཞག །རང་གསལ་ཀློང་
དུ་རང་གྲོལ་ཡན་པར་བཞག །བཏང་ཚུལ་རྣམ་བཞི་ཆོས་ཀྱི་
སྙིང་པོ་ནི། །སྣང་བ་དགག་སྒྲུབ་མེད་པར་བུན་ལོང་བཏང་། །
གང་ཤར་བཅོས་བསྒྱུར་མེད་པར་ཕྱ་ལེ་བཏང་། །བདེ་སྡུག་
སྤང་ལེན་མེད་པར་ཤིགས་སེར་བཏང་། །བཟང་ངན་གདམ་པ་
མེད་པར་ཁྲོ་ལེར་བཏང་། །གལ་མདོ་ངེས་པའི་འདུས་སོ་རྣམ་
བཞི་ནི། །ཉམས་ལེན་མོས་གུས་སྙིང་རྗེར་འདུས་པར་བྱ། །ལྟ་
སྒོམ་དྲན་ཙམ་ཆོག་ལ་འདུས་པར་བྱ། །སྤྱོད་ལམ་ཆོས་ཉིད་
ངང་དུ་འདུས་པར་བྱ། །རང་རྒྱུད་འདུལ་ལ་ཆོས་རྣམས་འདུས་
པར་བྱ། །སྒོམ་བྱུང་བརྡོལ་བའི་དོ་ཧ་མ་ལགས་ཀྱང་། །མདོ་
རྒྱུད་ཟབ་མོ་མཐོང་ཞིང་ནང་དུ་ཡང་། །ཅུང་ཟད་བརྟགས་
ནས་ཉམས་ལ་གང་ཤར་དུ། །བཞི་ཚན་སུམ་ཅུར་དྲིལ་བའི་གླུ་
ཆུང་ལེན། །ཡོན་ཏན་འདི་དག་བདག་ལ་མ་མཆིས་པས། །
གཞན་གྱི་རྒྱུད་ལ་ཕན་པའི་རེ་མེད་ཀྱང་། །མ་ཤིའི་བར་དུ་
རང་དྲན་གསོ་སྙམ་པས། །མི་ཆོས་བླ་མའི་ཉེས་པ་མེད་སྙམ་
བགྱིད། །དེ་ཕྱིར་འདི་སྨྲས་འདི་ལ་འབྲེལ་ཐོགས་བཅས། །
གེགས་དང་གོལ་སས་ནམ་ཡང་མི་བསླུ་བར། །ཁྱབ་བདག་པདྨ་
ཉིན་བྱེད་དབང་པོ་དང་། །ཐུགས་ཡིད་གཅིག་འདྲེས་བྱང་
ཆུབ་རོ་གཅིག་ཤོག །ཅེས་གང་དྲན་ཟོལ་བྱུང་བརྗོད་པའི་ནེ་ཙོའི་པདྨེ་འདི་
ནི་རང་ལོ་ཉེར་བཞི་བར་དཔལ་སྤུངས་སྒྲུབ་ཁང་དུ་སྡོད་སྐབས་བྲིས་པར་གདའོ། །

སརྦ་མངྒ་ལཾ།། །།
༄༅། །རི་བོ་དགའ་ལྡན་པའི་གདམས་པ།
རྗེ་བཙུན་ཙོང་ཁ་པའི་གསུང་ལམ་གྱི་གཙོ་བོ་རྣམ་
གསུམ་གྱི་རྩ་བ་བཞུགས་སོ།།
༈ རྗེ་བཙུན་བླ་མ་རྣམས་ལ་ཕྱག་འཚལ་ལོ། །རྒྱལ་བའི་
གསུང་རབ་ཀུན་གྱི་སྙིང་པོའི་དོན། །རྒྱལ་སྲས་དམ་པ་རྣམས་
ཀྱིས་བསྔགས་པའི་ལམ། །སྐལ་ལྡན་ཐར་འདོད་རྣམས་ཀྱི་འཇུག་
ངོགས་དེ། །ཇི་ལྟར་ནུས་བཞིན་བདག་གིས་བཤད་པར་བྱ། །
གང་དག་སྲིད་པའི་བདེ་ལ་མ་ཆགས་ཤིང་། །དལ་འབྱོར་དོན་
ཡོད་བྱ་ཕྱིར་བརྩོན་པ་ཡིས། །རྒྱལ་བ་དགྱེས་པའི་ལམ་ལ་ཡིད་
རྟོན་པའི། །སྐལ་ལྡན་དེ་དག་དང་བའི་ཡིད་ཀྱིས་ཉོན། །རྣམ་
དག་ངེས་འབྱུང་མེད་པར་སྲིད་མཚོ་ཡི། །བདེ་འབྲས་དོན་
གཉེར་ཞི་བའི་ཐབས་མེད་ལ། །སྲིད་ལ་བརྐམ་པ་ཡིས་ཀྱང་
ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་
བཙལ། །དལ་འབྱོར་རྙེད་དཀའ་ཚེ་ལ་ལོང་མེད་པ། །ཡིད་ལ་
གོམས་པས་ཚེ་འདིའི་སྣང་ཤས་ལྡོག །ལས་འབྲས་མི་བསླུ་འཁོར་

བའི་སྡུག་བསྔལ་རྣམས། །ཡང་ཡང་བསམ་པས་ཕྱི་མའི་སྣང་
ཤས་ལྡོག །དེ་ལྟར་གོམས་པས་འཁོར་བའི་ཕུན་ཚོགས་ལ། །
ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང་། །ཉིན་མཚན་ཀུན་ཏུ་
ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས།།
ངེས་འབྱུང་དེ་ཡང་རྣམ་དག་སེམས་བསྐྱེད་ཀྱིས། །ཟིན་པ་མེད་
ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་
བས། བློ་ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །
ཤུགས་དྲག་ཆུ་བོ་བཞི་ཡི་རྒྱུན་གྱིས་ཁྱེར། །བཟློག་དཀའ་ལས་
ཀྱི་འཆིང་བ་དམ་པོས་བསྡམས། །བདག་འཛིན་ལྕགས་ཀྱི་དྲ་
བའི་སྦུབས་སུ་ཚུད། །མ་རིག་མུན་པའི་སྨག་ཆེན་ཀུན་ནས་
འཐིབས། །མུ་མེད་སྲིད་པར་སྐྱེ་ཞིང་སྐྱེ་བ་རུ། །སྡུག་བསྔལ་
གསུམ་གྱིས་རྒྱུན་ཆད་མེད་པར་མནར། །གནས་སྐབས་འདི་
འདྲར་གྱུར་པའི་མ་རྣམས་ཀྱི། །ངང་ཚུལ་བསམས་ནས་སེམས་
མཆོག་བསྐྱེད་པར་མཛོད། །གནས་ལུགས་རྟོགས་པའི་ཤེས་
རབ་མི་ལྡན་ན། །ངེས་འབྱུང་བྱང་ཆུབ་སེམས་ལ་གོམས་བྱས་
ཀྱང་། །སྲིད་པའི་རྩ་བ་བཅད་པར་མི་ནུས་པས། །དེ་ཕྱིར་རྟེན་
འབྲེལ་རྟོགས་པའི་ཐབས་ལ་འབད། །གང་ཞིག་འཁོར་འདས་
ཆོས་རྣམས་ཐམས་ཅད་ཀྱི། །རྒྱུ་འབྲས་ནམ་ཡང་བསླུ་བ་མེད་
མཐོང་ཞིང་། །དམིགས་པའི་གཏད་སོ་གང་ཡིན་ཀུན་ཞིག་པ། །
དེ་ནི་སངས་རྒྱས་དགྱེས་པའི་ལམ་ལ་ཞུགས། །སྣང་བ་རྟེན་

འབྲེལ་བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་
གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་
དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་
ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །
ངེས་ཤེས་ཡུལ་གྱི་འཛིན་སྟངས་ཀུན་ཞིག་ན། །དེ་ཚེ་ལྟ་བའི་
དཔྱད་པ་རྫོགས་པ་ལགས། །གཞན་ཡང་སྣང་བས་ཡོད་མཐའ་
སེལ་བ་དང༌། །སྟོང་པས་མེད་མཐའ་སེལ་ཞིང་སྟོང་པ་ཉིད། །
རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་ལྟ་
བས་འཕྲོག་པར་མ་འགྱུར་རོ། །དེ་ལྟར་ལམ་གྱི་གཙོ་བོ་རྣམ་
གསུམ་གྱི། །གནད་རྣམས་རང་གིས་ཇི་བཞིན་རྟོགས་པའི་ཚེ། །
དབེན་པ་བསྟེན་ཏེ་བརྩོན་འགྲུས་སྟོབས་བསྐྱེད་ནས། །གཏན་
གྱི་མདུན་མ་མྱུར་དུ་སྒྲུབས་ཤིག་བུ། །ཞེས་པ་འདི་ནི་མང་དུ་ཐོས་པའི་
དགེ་སློང་བློ་བཟང་གྲགས་པའི་དཔལ་གྱིས་ཚ་ཁོ་དཔོན་པོ་ངག་དབང་གྲགས་པ་ལ་
གདམས་པའོ།། །།
༄༅། །ཞི་བྱེད་དམ་གཅོད་ལུགས་ཀྱི་གདམས་པ།
རྒྱ་གར་གྱི་གྲུབ་ཐོབ་ཆེན་པོ་དམ་པ་རྒྱ་གར་རམ་དམ་པ་
སངས་རྒྱས་ཞེས་པའི་གསུང་མགུར་ཞལ་གདམས་

དིང་རི་བརྒྱད་ཅུ་པ་བཞུགས་སོ།།
ན་མོ་གུ་རུ། སྐལ་ལྡན་དིང་རི་ཚོགས་པའི་རྣལ་འབྱོར་ཀུན།།
ཇི་ལྟར་དུག་པོ་གསར་པར་མི་འགྱུར་བཞིན། །ཚེ་ཟད་ནད་པར་
སྨན་པས་ཕན་མི་འགྱུར། །ཅིས་ཀྱང་འགྲོ་དགོས་འཇིག་རྟེན་ས་
སྟེང་མི། །ཆུ་ཕྲན་ཐམས་ཅད་རྒྱ་མཚོར་སྙོགས་པ་བཞིན། །སེམས་
ཅན་ཐམས་ཅད་འགྲོ་བ་འདི་རང་ཡིན། །ལྗོན་ཤིང་ཁ་ནས་བྱེའུ་
ཆུང་འཕུར་བ་བཞིན། །ཡུན་རིང་མི་སྡོད་ཁོ་བོས་སྐྱེས་ཤིག་
འདེགས། །ད་རེས་དོན་མེད་སྟོང་ལོག་བྱས་གྱུར་ན། ། མི་ལུས་
ཕྱི་ནས་དཀའ་བོ་དིང་རི་བ། །ལུས་ངག་ཡིད་གསུམ་དམ་པའི་
ཆོས་ལ་འབུངས། །ལས་ཀྱི་རབ་ཏུ་འགྱུར་རོ་དིང་རི་བ། །བློ་སྙིང་
བྲང་གསུམ་དཀོན་མཆོག་གསུམ་ལ་གཏོད། །བྱིན་རླབས་ཤུགས་
ལས་འབྱུང་ངོ་དིང་རི་བ། །ཚེ་འདི་བློས་ཐོངས་ཕྱི་མ་དོན་དུ་
གཉེར། །འདུན་མའི་རྩེ་མོར་འགྱུར་རོ་དིང་རི་བ། །བཟའ་ཚང་
མི་རྟག་ཚོང་འདུས་མགྲོན་པོ་འདྲ། །ངན་ཤགས་འཐབ་མོ་མི་
བྱེད་དིང་རི་བ། །ནོར་རྫས་སྒྱུ་མ་ལྟ་བུའི་བསླུ་ཁྲིད་ལ། །སེར་སྣའི་
མདུད་པས་མ་བཅིངས་དིང་རི་བ། །ཕུང་པོ་མི་གཙང་རྫས་ཀྱི་
རྐྱལ་པ་ལ། །བཟང་འདོད་ཕྱི་བདར་མ་ཆེ་དིང་རི་བ། །གཉེན་
བཤེས་སྒྱུ་མ་ལྟ་བུའི་བདེན་མེད་ལ། །གདུང་སེམས་འཁྲི་བ་མ་
ཆེ་དིང་རི་བ། །ཡུལ་ཞིང་འབྲོག་པའི་ཞིང་ས་ལྟ་བུ་ལ། །ཞེན་

ཅིང་ཆགས་པ་མ་བྱེད་དིང་རི་བ། །ཕ་མ་རིགས་དྲུག་སེམས་ཅན་
དྲིན་ཅན་ལ། །ང་དང་བདག་ཏུ་མ་བཟུང་དིང་རི་བ། །སྐྱེས་པའི་
ནང་པར་འཆི་བའི་བྱ་བྱུང་བས། །ལོང་མེད་རྒྱུད་ལ་ཁོལ་ཅིག་
དིང་རི་བ། །འཁྲུལ་པ་གཞི་ལ་མེད་དེ་གློ་བུར་འགྱུར། །བྱེད་
མཁན་མཚན་ཉིད་ལྟོས་ཤིག་དིང་རི་བ། །ཡེང་པ་མེད་པར་དམ་
པའི་ཆོས་ལ་འབུངས། །ཤི་ན་ལས་སྣ་འདྲེན་ནོ་དིང་རི་བ། །
ལས་ཀྱི་རྣམ་སྨིན་རྒྱུ་འབྲས་བདེན་པར་ངེས། །མི་དགེ་སྡིག་ལ་
འཛེམས་ཤིག་དིང་རི་བ། །བྱས་པའི་ལས་རྣམས་རྨི་ལམ་ཡུལ་
བཞིན་བཞག །བྱར་མེད་ཉམས་སུ་ལོངས་ཤིག་དིང་རི་བ། །
གང་ལ་ཞེན་པ་བྱུང་ན་དེ་ཡང་ཐོངས། །ཅིས་ཀྱང་དགོས་པ་
མེད་དོ་དིང་རི་བ། །འཇིག་རྟེན་འདི་རུ་གཏན་དུ་མི་སྡོད་པས། །
འགྲོ་ཆིས་ད་ལྟ་གྱིས་ཤིག་དིང་རི་བ། །བྲེལ་དོན་ཚར་ནས་ཆོས་
ལ་ཕྱིན་པ་མེད། །དྲན་པ་ཚེ་ན་རྒྱུག་ཤིག་དིང་རི་བ། ། ནགས་
ཀྱི་ནང་དུ་སྤྲེའུ་སྐྱིད་འདོད་ན། །ནགས་མཐའ་མེ་ཡི་འཁོར་
རོ་དིང་རི་བ། །སྐྱེ་དགའ་ན་འཆིའི་ཆུ་ལ་རབ་ཟམ་མེད། །གྲུ་
གཟིངས་ཚགས་སུ་ཚུད་དམ་དིང་རི་བ། །སྐྱེ་འཆི་བར་དོའི་སྒུག་
འཕྲང་དམ་པོ་ལ། །ཉོན་མོངས་དུག་ལྔའི་ཇག་པས་བསྒུག་པར་
ངེས། །སྐྱེལ་མ་བླ་མ་ཚོལ་ཅིག་དིང་རི་བ། །སྐྱབས་གནས་བསླུ་
བ་མེད་པ་བླ་མ་ཡིན། །འབྲལ་མེད་གཙུག་ཏུ་ཁུར་ཅིག་དིང་
རི་བ། །བླ་མར་སྐྱབས་ན་གར་འདོད་ས་རུ་སླེབས། །རྐང་གླར་

མོས་གུས་སྐྱེས་ཅིག་དིང་རི་བ། །གང་ལ་ནོར་ཡོད་དེ་ལ་སེར་
སྣ་ཡོད། །སྦྱིན་པ་ཕྱོགས་མེད་ཐོངས་ཤིག་དིང་རི་བ། །སུ་ལ་
དབང་ཡོད་དེ་ལ་སྡིག་པ་ཡོད། །སོར་བཅུ་བྲང་ལ་ཟུམ་ཞིག་
དིང་རི་བ། །འཇིག་རྟེན་མི་ཡི་ཡུལ་ན་གཉེན་བཤེས་མེད། །བློ་
གཏད་ཆོས་ལ་གྱིས་ཤིག་དིང་རི་བ། །ཡེངས་མ་ལམ་ལ་དལ་
འབྱོར་མི་ཚད་ཟད། །གྲོས་ཐག་ད་ལྟ་ཆོད་ཅིག་དིང་རི་བ། །
ཡེངས་པའི་བར་ལ་འཆི་བདག་བདུད་ཀྱིས་ཟིན། །ད་ལྟ་ཉིད་
ནས་སྒྲུབས་ཤིག་དིང་རི་བ། །འཆི་བདག་བདུད་ནི་ནམ་འོང་
ཆ་མེད་པས། །མགོ་ཐོན་འཕྲལ་དུ་གྱིས་ཤིག་དིང་རི་བ། །ཤི་
བའི་ནང་པར་སུས་ཀྱང་མི་སྐྱོབས་པས། །རང་མགོ་རང་གིས་
འདོན་ཅིག་དིང་རི་བ། །ཉི་མ་ནུབ་ཁའི་གྲིབ་སོ་ཇི་བཞིན་དུ། །
འཆི་བདག་བདུད་ནི་མི་སྡོད་ཚུར་ཚུར་འོང་། །དེ་ལ་མགྱོགས་
པར་བྲོས་ཤིག་དིང་རི་བ། མེ་ཏོག་སྔ་ལོ་ལེགས་ཀྱང་ཕྱི་ལོ་སྐམ། །
ལུས་ལ་བློ་གཏད་མེད་དོ་དིང་རི་བ། །གསོན་པའི་དུས་ན་ལྷ་
ཡི་བུ་འདྲ་ཡང་། གཤིན་གྱི་དུས་སུ་བདུད་ཀྱི་དམག་ལས་
འཇིགས། །སྒྱུ་མའི་ལུས་འདིས་བསླུའོ་དིང་རི་བ། །ཚོང་འདུས་
མགྲོན་པོ་ཚོང་ཟིན་ནང་པར་གྱེས་། །གྲོགས་ཀྱིས་འབོར་བར་
ངེས་སོ་དིང་རི་བ། །སྒྱུ་མའི་ཐོ་ཡོར་བརྩེགས་ཀྱང་འགྱེལ་བར་
ངེས། །འབྲལ་མེད་ད་ལྟ་སྒྲིགས་ཤིག་དིང་རི་བ། །སེམས་ཀྱི་བྱ་
རྒོད་ནམ་ཡང་འཕུར་བར་ངེས། །གནམ་འཕང་ད་ལྟ་ཆོད་ཅིག་

དིང་རི་བ། །རིགས་དྲུག་ཕ་མ་སེམས་ཅན་དྲིན་ཅན་ལ། །བྱམས་
དང་སྙིང་རྗེ་སྒོམས་ཤིག་དིང་རི་བ། །དགྲ་སྡང་འཁོར་བ་ལས་
ཀྱི་འཁྲུལ་སྣང་ལ། །ཞེ་སྡང་གདུང་སེམས་སྐྱུར་ཅིག་དིང་རི་བ། །
བཟླས་བརྗོད་སྐྱབས་འགྲོས་ངག་གི་སྒྲིབ་པ་འདག །ཐ་མལ་ལོང་
གཏམ་སྤོངས་ཤིག་དིང་རི་བ། །ཕྱག་དང་བསྐོར་བས་ལུས་ཀྱི་
སྒྲིབ་པ་འདག །འཇིག་རྟེན་བྱ་བྱེད་སྤོངས་ཤིག་དིང་རི་བ། །
མོས་གུས་གདུང་བས་ཡིད་ཀྱི་བག་ཆགས་འདག །བླ་མ་སྤྱི་བོར་
སྒོམས་ཤིག་དིང་རི་བ། །ལྷན་ཅིག་སྐྱེས་པའི་ཤ་རུས་འབྲལ་བར་
ངེས། །ཚེ་ལ་རྟག་པར་མ་འཛིན་དིང་རི་བ། །ཡུལ་གྱི་དམ་པར་
གཉུག་མའི་གཏན་ཡུལ་ཟུངས། །དེ་ལ་འཕོ་འགྱུར་མེད་དོ་
དིང་རི་བ། །ནོར་གྱི་དམ་པར་སེམས་ཉིད་གཏེར་ཆེན་སྤྱོད། །དེ་
ལ་ཟག་པ་མེད་དོ་དིང་རི་བ། །ཟས་ཀྱི་དམ་པར་ཏིང་འཛིན་རོ་
མཆོག་མྱོང་། །བཀྲེས་པའི་གདུང་བ་ཆོད་དོ་དིང་རི་བ། །སྐོམ་
གྱི་དམ་པར་དྲན་པའི་བདུད་རྩི་ཐུངས། །དེ་ལ་རྒྱུན་ཆད་མེད་
དོ་དིང་རི་བ། །གྲོགས་ཀྱི་དམ་པ་རིག་པའི་ཡེ་ཤེས་བསྟེན། །དེ་
ལ་འབྲལ་པ་མེད་དོ་དིང་རི་བ། །སྲས་ཀྱི་དམ་པར་རིག་པའི་
ཁྱེའུ་ཆུང་ཚོལ། །དེ་ལ་སྐྱེ་ཤི་མེད་མེད་དོ་དིང་རི་བ། །སྟོང་པའི་
ངང་དུ་རིག་པའི་མདུང་སྐོར་གྱིས། །ལྟ་བ་ཐོགས་རྡུགས་མེད་
དོ་དིང་རི་བ། །ཤུགས་འབྱུང་ངང་ནས་འགག་མེད་རྩལ་སྦྱོང་
གྱིས། །སྤྱོད་པ་སྤང་བླང་མེད་དོ་དིང་རི་བ། །དྲན་མེད་ངང་དུ་

ཡེངས་མེད་བྱ་ར་ཐོངས། །སྒོམ་ལ་བྱིང་རྒོད་མེད་དོ་དིང་རི་བ།།
སྐུ་བཞི་དབྱེར་མེད་རང་གི་སེམས་ལ་རྫོགས། །འབྲས་བུ་རེ་
དོགས་མེད་དོ་དིང་རི་བ། །འཁོར་འདས་རྩ་བ་རང་གི་སེམས་
ལ་ཐུག །སེམས་ལ་དངོས་པོ་མེད་དོ་དིང་རི་བ། །ཆགས་སྡང་
སྣང་བ་བྱ་ལམ་རྗེས་མེད་འདྲ། །ཉམས་ལ་ཞེན་པ་མེད་དོ་དིང་
རི་བ། །ཆོས་སྐུ་སྐྱེད་མེད་ཉི་མའི་སྙིང་པོ་འདྲ། །འོད་ཟེར་གསལ་
འགྲིབ་མེད་དོ་དིང་རི་བ། །རྣམ་རྟོག་རྒྱུན་ལམ་ཁང་སྟོང་རྐུན་
མ་འདྲ། །དོན་ལ་ཐོབ་ཤོར་མེད་དོ་དིང་རི་བ། །ཚོར་བ་རྗེས་
མེད་ཆུ་ཡི་རི་མོ་འདྲ། །འཁྲུལ་སྣང་རྗེས་འཛིན་མེད་དོ་དིང་རི་
བ། །ཆགས་སྡང་དྲན་པ་ནམ་མཁའི་འཇའ་ཚོན་འདྲ། །ཞེན་
ཆགས་ངོས་བཟུང་མེད་དོ་དིང་རི་བ། །འགྱུ་བ་རང་སངས་བར་
སྣང་སྤྲིན་དང་འདྲ། །སེམས་ལ་གཟའ་གཏད་མེད་དོ་དིང་རི་
བ། །འཛིན་མེད་རང་གྲོལ་སྐྱི་སེར་ལྷག་པ་འདྲ། །ཡུལ་ལ་ཞེན་
པ་མེད་དོ་དིང་རི་བ། །རིག་པ་འཛིན་མེད་ནམ་མཁའི་འཇའ་
ཚོན་འདྲ། །ཉམས་ལ་ཐོགས་པ་མེད་དོ་དིང་རི་བ། །ཆོས་ཉིད་
དོན་རྟོགས་ལྐུགས་པའི་རྨི་ལམ་འདྲ། །ཚིག་ལ་ཐ་སྙད་མེད་དོ་
དིང་རི་བ། །རྟོགས་པ་གཞོན་ནུ་མ་ཡི་བདེ་བ་བཞིན། །དགའ་
བདེ་བརྗོད་དུ་མེད་དོ་དིང་རི་བ། །གསལ་སྟོང་ཟུང་འཇུག་ཆུ་
ཟླ་ཤར་བ་འདྲ། །གང་ལ་ཆགས་ཐོགས་མེད་དོ་དིང་རི་བ། །
སྣང་སྟོང་དབྱེར་མེད་ནམ་མཁའ་སྟོང་པ་འདྲ། །སེམས་ལ་

མཐའ་དབུས་མེད་དོ་དིང་རི་བ། །དྲན་མེད་ཡེངས་མེད་སྒེག་
མོའི་མེ་ལོང་འདྲ། །དེ་ལ་གྲུབ་མཐའ་མེད་དོ་དིང་རི་བ། །རིག་
སྟོང་དབྱེར་མེད་མེ་ལོང་གཟུགས་བརྙན་འདྲ། །དེ་ལ་སྐྱེ་
འགགས་མེད་དོ་དིང་རི་བ། །བདེ་སྟོང་འབྱེར་མེད་གངས་ལ་
ཉི་ཤར་འདྲ། །དེ་ལ་ངོས་བཟུང་མེད་དོ་དིང་རི་བ། །འཁྲུལ་
གཏམ་རྗེས་མེད་བྲག་ཆ་ལབ་པ་འདྲ། །སྒྲ་ལ་འཛིན་པ་མེད་དོ་
དིང་རི་བ། །བདེ་སྡུག་འཕྲུལ་འཁོར་པི་ཝཾ་ཁོག་རྒྱུད་འདྲ། །
མཐུན་རྐྱེན་ལས་ཀྱི་སྦྱོར་རོ་དིང་རི་བ། །འཁོར་འདས་རང་
གྲོལ་བྱིས་པའི་རྩེ་མོ་འདྲ། །སེམས་ལ་གཏད་སོ་མེད་དོ་དིང་རི་
བ། །ཕྱི་ཡི་སྤྲོས་པ་ནང་གི་སེམས་ལ་འདུས། །འཁྱག་རོམ་ཆུ་རུ་
ཞུའོ་དིང་རི་བ། །མ་རིག་འཕྲུལ་འཁོར་སྤང་གི་ཆུ་རྡོལ་འདྲ། །
བཀག་པས་ཁེགས་པ་མེད་དོ་དིང་རི་བ། །འཁོར་འདས་འཁྲུལ་
བ་དག་ཟིན་འཕྲད་པ་འདྲ། །ར་མདའ་དགེ་བ་སྒྲུབ་ཤིག་དིང་
རི་བ། །སྐུ་ལྔ་རང་གསལ་གསེར་གླིང་བརྡལ་བ་འདྲ། །རེ་དོགས་
སྤང་བླང་མ་བྱེད་དིང་རི་བ། །དལ་འབྱོར་མི་ལུས་རིན་ཆེན་
གླིང་དང་འདྲ། །མདོ་མེད་སྟོང་ལོག་མ་བྱེད་དིང་རི་བ། །ཐེག་
ཆེན་ཆོས་སྤྱོད་ཡིད་བཞིན་ནོར་བུ་འདྲ། །བཙལ་ཡང་རྙེད་པར་
དཀའ་འོ་དིང་རི་བ། །ཚེ་འདིའི་ལྟོ་གོས་ཇི་ལྟར་བྱས་ཀྱང་ཕྱིད། །
མདོ་དོན་ཆོས་ལ་དྲིལ་ཅིག་དིང་རི་བ། །གཞོན་པའི་དུས་ན་
དཀའ་ཐུབ་ཉམས་ལེན་གྱིས། །རྒས་ནས་འབྱུང་བས་མི་འཆུན་

དིང་རི་བ། །ཉོན་མོངས་སྐྱེས་ནས་གཉེན་པོས་སླེབས་པར་གྱིས། །
མཚན་མ་རང་སར་གྲོལ་ལོ་དིང་རི་བ། །སྐབས་སུ་འཁོར་བའི་
ཉེས་དམིགས་དྲན་པར་གྱིས། །དད་པའི་གསལ་འདེབས་ཡིན་
ནོ་དིང་རི་བ། །ད་རེས་བརྩོན་འགྲུས་བསྐྱེད་ལ་རང་ས་ཟུངས། །
ཤི་ནས་ལམ་སྣ་འདྲེན་ནོ་དིང་རི་བ། །ད་རེས་མི་ཁོམ་ཁོམ་དུས་
ནམ་ཞིག་ཡོད། །དུས་བརྒྱ་ཟ་མ་གཅིག་ཡིན་དིང་རི་བ། །ཚེ་ལ་
ལྟོས་མེད་རྩྭ་ཁའི་ཟིལ་པ་འདྲ། །ལེ་ལོ་སྙོམས་ལས་མ་བྱེད་དིང་
རི་བ། །ད་རེས་འདི་ནས་རྡོག་སྣ་འདྲེད་གྱུར་ན། །མི་ལུས་ཕྱི་
ནས་དཀའོ་དིང་རི་བ། །སངས་རྒྱས་བསྟན་པ་སྤྲིན་བར་ཉི་མ་
འདྲ། །ད་རེས་གཅིག་པུ་ཡིན་ནོ་དིང་རི་བ། །ཁ་མཁས་མི་ལ་
གཏོང་ཞིང་ལག་ལེན་རང་ལ་མེད། །སྐྱོན་མཚང་རང་ལ་ཡོད་
དོ་དིང་རི་བ། །དད་པ་རྐྱེན་གྱིས་བསྒྱུར་བ་ལམ་ཉེ་བས། །འཁོར་
བའི་ཉེས་དམིགས་སོམས་ཤིག་དིང་རི་བ། །གྲོགས་ངན་བསྟེན་
ལ་སྤྱོད་ངན་ཤུགས་ལ་འགྲོ། །དཔང་པོ་སེམས་ལ་ཆོལ་ཅིག་
དིང་རི་བ། །མ་རིག་འཁྲུལ་བ་ཕུང་འདྲེའི་རྩ་བ་ཡིན། །ཤེས་
བཞིན་དྲན་པས་ཟུངས་ཤིག་དིང་རི་བ། །དུག་ལྔ་དུག་གསུམ་
ཞེན་མེད་ལམ་ཐག་ཉེ། །གཉེན་པོ་སྟོབས་ལྡན་སྐྱེད་ཅིག་དིང་
རི་བ། །བརྩོན་འགྲུས་མཐུ་སྟོབས་ཆུང་བས་འཆོར་བ་སྐྱེན། །གོ་
ཆས་སླེབ་པར་གྱིས་ཤིག་དིང་རི་བ། །བག་ཆགས་འགྲོགས་ཡུན་
རིང་བས་ཕྱིར་བསྙེག་འོངས། །འདས་པའི་རྗེས་འཇུག་མ་བྱེད་

དིང་རི་བ། །གོ་རྟོགས་ཆུང་ན་རྗེ་ལ་གསོལ་བ་ཐོབ། །ཏིང་འཛིན་
རྒྱུད་ལ་སྐྱེ་བའོ་དིང་རི་བ། །ཕྱི་མ་བདེ་བ་འདོད་ན་ད་ལྟ་སྡུག་
བསྲན་བྱེད། །སངས་རྒྱས་རྩ་ན་ཡོད་དོ་དིང་རི་བ། །ཨ་ཙཱ་ར་ནི་
དིང་རིར་མི་སྡོད་འགྲོ།།སྒྲོ་འདོགས་ད་ལྟ་ཆོད་ཅིག་དིང་རི་བ། །
ང་ལ་ཡེང་པ་མེད་དོ་དིང་རི་བ། །ཁྱེད་ཀྱང་རྗེས་སུ་བཞུགས་
ཤིག་དིང་རི་བ། །ཞེས་དིང་རི་བ་རྣམས་ལ་ཞལ་ཆེམས་སུ་བཞག་
གོ །རྒྱ་གར་གྱི་གྲུབ་ཐོབ་དམ་པ་རྒྱ་གར་རམ་དམ་པ་སངས་རྒྱས་ཀྱི་ཞལ་གདམས་
དིང་རི་བརྒྱད་ཅུ་པ་རྫོགས་སོ། །
༄༅། །རྒྱལ་བ་ཇོ་ནང་པའི་གདམས་པ།
རྒྱལ་སྲས་ལག་ལེན་བཞུགས་སོ། །
བླ་མ་དང་དུས་ཀྱི་འཁོར་ལོ་ལ་ཕྱག་འཚལ་ལོ། །རྒྱལ་བའི་
སྲས་ཀྱིས་ལག་ལེན་འགའ་ཞིག་ནི། །འདིར་བརྗོད་གྱུར་ནས་
བདག་སོགས་མ་རིག་བློ། །རབ་རིབ་ཀུན་སེལ་ཡེ་ཤེས་སྒྲོན་མེའི་
མཆོག །མར་མེ་སྣང་མཛད་དེ་ལ་ཕྱག་འཚལ་ལོ། །ཡང་དག་ལྟ་
དང་བྲལ་ནས་དགེ་བས་ཀྱང་། །རྫོགས་པའི་བྱང་ཆུབ་ཐོབ་པ་
མི་སྲིད་པས། །གནས་ལུགས་འཁྲུལ་ལུགས་འཁྲུལ་སྤོང་ཐབས་

མཆོག་ཀུན། །རྟོགས་པར་བྱེད་པ་རྒྱལ་སྲས་ལག་ལེན་ཡིན། །
དམ་ཚིག་ཉམས་ན་དངོས་གྲུབ་མི་ཐོབ་ཅིང་། །རྡོ་རྗེ་དམྱལ་
བར་གཏན་དུ་བསྲེག་འགྱུར་བས། །རང་གི་ལུས་སྲོག་བས་ཀྱང་
གཅེས་པར་ནི། །དམ་ཚིག་བསྲུང་བ་རྒྱལ་སྲས་ལག་ལེན་ཡིན། །
སྲོག་ཐུར་ཉི་ཟླའི་རླུང་རྣམས་མ་འགགས་ན། །གཟུང་འཛིན་
རྣམ་རྟོག་འགག་པ་མི་སྲིད་ཅིང་། །འགྱུར་མེད་བདེ་ཆེན་ཐོབ་
པ་མི་སྲིད་པས། །བྱེད་བཅིང་སྒོམ་པ་རྒྱལ་སྲས་ལག་ལེན་ཡིན། །
རླུང་སེམས་འཕོ་བའི་བག་ཆགས་མ་འགགས་ན། །ཞུ་བདེ་
འགྱུར་མེད་རྫོགས་པ་མི་སྲིད་ཅིང་། །རང་བཞིན་ལྷན་སྐྱེས་
ཐོབ་པ་མི་སྲིད་པས། །སྦྱོར་དྲུག་སྒོམ་པ་རྒྱལ་སྲས་ལག་ལེན་
ཡིན། །རྡོ་རྗེའི་ཚིག་གི་མདུད་པ་མ་བགྲོལ་ན། །རྒྱུད་སྡེ་ཟབ་
མོའི་ངེས་དོན་མི་རྙེས་ཅིང་། །མདོ་མཆོག་རྣམས་ཀྱི་དགོངས་
པ་མི་ལོན་པས། །སེམས་འགྲེལ་སློབ་པ་རྒྱལ་སྲས་ལག་ལེན་
ཡིན། །ལས་ཀྱི་རླུང་རྣམས་དབུ་མར་མ་ཚུད་ན། །ལྟེ་བའི་གཏུམ་
མོ་འབར་བ་མི་སྲིད་ཅིང་། །སྤྱི་བོའི་ཧཾ་ཡིག་ཞུ་བ་མི་སྲིད་པས། །
ཉི་ཟླ་འཆིང་བ་རྒྱལ་སྲས་ལག་ལེན་ཡིན། །ཐིག་ལེ་འཆིང་བའི་
ཐབས་དང་མི་ལྡན་ན། །ལུས་སེམས་བདེ་བས་གང་བ་མི་སྲིད་
ཅིང་། །དགའ་བཞི་སྐུ་བཞི་ཐོབ་པ་མི་སྲིད་པས། །འཛག་མེད་
བསྟེན་པ་རྒྱལ་སྲས་ལག་ལེན་ཡིན། །ལྟོས་མེད་རྣམ་བཞིས་རང་
རྒྱུད་ལེགས་སྦྱངས་ནས། །ཚད་མེད་རྣམ་ཐར་རྡོ་རྗེའི་རྣལ་

འབྱོར་བཞི། །བསྟན་བསྒྲུབ་རྣམ་བཞི་ཉིན་དང་མཚན་དུ་ནི། །
རྒྱུན་དུ་སྒོམ་པ་རྒྱལ་སྲས་ལག་ལེན་ཡིན། །ཞེས་པ་རྟོན་པ་བཞི་ལྡན་
གྱིས་སྦྱར་བའོ། །བསྟན་པ་དང་སེམས་ཅན་ལ་ཕན་ཐོག་པར་གྱུར་ཅིག། མངྒ་ལཾ། བྷ་
ཝན་ཏུ། །
༄༅། །གཡུང་དྲུང་བོན་གྱི་གདམས་པ།
ཀུན་མཁྱེན་ཤར་རྫ་པའི་ཞལ་གདམས།
རྣམ་འདྲེན་རྒྱལ་བ་སྲས་བཅས་འདུས་པའི་སྐུ། །མོས་པ་
ཅན་ལ་ལྷག་པར་ཐུགས་བརྩེ་བའི། །སངས་རྒྱས་དངོས་བྱོན་
དྲིན་ཆེན་བླ་མ་ལ། །མི་ཕྱེད་དད་པའི་ངང་གིས་གསོལ་བ་
འདེབས། །ཁྱེད་ཉིད་ལྟར་སྣང་ཆོས་ཀྱིས་མ་གོས་པའི། །སྙིང་
ནས་ཡང་དག་བྱང་ཆུབ་སྒྲུབ་དགོངས་ན། །ང་ཡི་བསམ་པ་
བཟང་གིས་གསོལ་འདི་དགོངས། །སྤྲང་པོ་གྲགས་འདོད་མ་
ཡིན་སྙིང་གཏམ་ཡིན། །ཐོག་མེད་དུས་ནས་རིགས་དྲུག་གཡང་
སར་འགྲིམ། །བཟོད་དཀའ་གྱུར་པའི་ལས་ངན་སྣ་ཚོགས་སྤྱོད། །
ད་ནི་འཁོར་བ་འདི་ལ་ཡིད་ཕྱུང་ནས། །ཐར་པ་དོན་གཉེར་
གྱིས་ཤིག་སྙིང་གཏམ་ཡིན། །ཐར་མེད་ལས་ཀྱིས་མནར་བའི་
གྲོང་ནག་འདིར། །གང་ནས་བསམ་ཀྱང་སྡུག་བསྔལ་འབའ་
ཞིག་ཏུ། །ད་དུང་བདེ་བར་མཐོང་འདི་སྙིང་རེ་ན། །འཁོར་ངན་
འབྲེལ་ཐག་ཆོད་ཅིག་སྙིང་གཏམ་ཡིན། །ཅི་ཡང་བདེན་མེད་

ཡིན་གྱི་ཞེན་ཆགས་སྐྱུངས། །གང་ཡང་མི་རྟག་ངེས་ཀྱི་འཁོར་
བར་བསྐྱུར། །སུས་ཀྱང་མི་ཕན་ངེས་ཀྱི་གཅིག་པུར་སྡོད། །བློ་
ཐག་ད་ལྟར་ཆོད་ཅིག་སྙིང་གཏམ་ཡིན། །མཐོ་ཡང་རང་ལ་མི་
ཕན་ཀུན་དང་འགྲས། །མཁས་ཀྱང་རང་རྒྱུད་མི་ཁྲོལ་རྩོད་པ་
འཕེལ། །འབྱོར་ཡང་ནོར་གྱིས་མི་འཚོ་སྡུག་བསྔལ་རྒྱུ། །ཅི་ཡང་
དགོས་པ་མེད་ཀྱི་སྙིང་གཏམ་ཡིན། །ཚེ་ལ་ངེས་པར་མེད་ཀྱི་
དབེན་པར་བསྟེན། །ནམ་འཆི་ཆ་ཡང་མེད་ཀྱི་འཆི་ཆོས་གྱིས། །
འཆི་རྐྱེན་གློ་བུར་ཡིན་གྱི་བློ་སྣ་བསྟུང་། །དལ་འབྱོར་སྟོང་
བསྐོར་མ་ཤོར་སྙིང་གཏམ་ཡིན། །འཆི་བ་མངོན་དུ་ཤེས་ཀྱང་
བློ་ཐག་རིང་། །ནམ་ཕུགས་མི་རྟག་ངེས་ཀྱང་འདུག་ཆུས་གཟབ།
ད་དུང་ཆོས་པ་རྣམ་དག་ཡིན་སྙམ་བྱེད། །འཆི་དགོས་བསམ་
པ་མ་རིང་སྙིང་གཏམ་ཡིན། །གང་བསམ་འགྲུབ་དུས་མི་འོང་
འཁྲུལ་པའི་བློ། །བསམ་དོན་ཐོག་ཏུ་མི་ཁེལ་སྡུག་བསྔལ་རྒྱུ། །
མདོ་མེད་དྲན་བསམ་མང་བས་དོན་དང་རིང་། །བསམ་པའི་
བློ་སྣ་མ་མང་སྙིང་གཏམ་ཡིན། །འཁོར་བའི་ལས་ནི་ཆུ་ཡི་རི་
མོ་འདྲ། །གཅིག་རྗེས་གཅིག་སླེབ་ནམ་ཡང་ཟིན་དུས་མེད། །
ངལ་བ་དོན་མེད་སྤྱོད་འདི་འཁྲུལ་པའི་བློ། །རྣམ་གཡེང་བྱ་བ་
སྤོངས་ཤིག་སྙིང་གཏམ་ཡིན། །ཉེས་པ་ཀུན་གྱི་གཞི་མ་ལོངས་
སྤྱོད་ནོར། །ཇི་ཙམ་འབྱོར་ཡང་འདོད་པ་ཕྱི་ཕྱིར་མང་། །དགོས་
དགུ་ཚང་ཡང་ད་དུང་ཆོག་ཤེས་མེད། །ལོངས་སྤྱོད་སྡིག་ནོར་

མ་བསག་སྙིང་གཏམ་ཡིན། །དགེ་སྦྱོར་བག་རེས་རང་རྒྱུད་ཕྱི་
ཕྱིར་གྱོང་། །སྡོམ་པ་སྣ་རེས་གྲལ་གྱི་མཐོ་སར་འཁྱམས། །ཡོན་
ཏན་གཅིག་མེད་རྟག་ཏུ་བཟང་པོར་རློམ། །གཞན་ལས་མཐོ་
སྣང་མ་ཆེ་སྙིང་གཏམ་ཡིན། །བོན་དང་ཆོས་ལ་རིས་སུ་མ་ཆོད་
པར། གང་ཡང་ཡང་དག་དོན་དུ་གཅིག་པས་ན། གང་ནས་
ཞུགས་ཀྱང་སངས་རྒྱས་བསྟན་པ་ལ། །ཐོས་ཆུང་བློ་ཡིས་མ་ཕྱེ་
སྙིང་གཏམ་ཡིན། དང་པོ་དཀོར་ཟས་བག་རེས་ངོམས་པར་སླ།།
བར་དུ་རང་གི་དགེ་བློའི་རྩ་བ་ཆད། །ཐ་མར་དཀོར་ཟན་བླ་མ་
ངོམ་དུའང་མེད། །ཟ་འདོད་གྲོང་དུ་མ་འཁྱམས་སྙིང་གཏམ་
ཡིན། །དང་པོ་ཆོས་པ་ཡིན་གྱི་དགོས་མེད་ཟེར། །བར་དུ་གང་
བྱུང་བླངས་ཤིང་མགུ་བར་དཀའ། །ཐ་མར་ཟས་ནོར་རྒྱུད་ནས་
འཐབ་རྩོད་སློང་། །དེ་འདྲའི་མཚང་རྟགས་མ་བཏོན་སྙིང་
གཏམ་ཡིན། །ད་ལོར་དགེ་བྱེད་ཡིན་ཟེར་རི་ལ་བསྟེན། །ལོ་
གསུམ་གཞན་ལ་དོགས་ནས་མི་ངོ་བསྲུང་། །ཐ་མར་ངོ་ཚ་མེད་
པར་གྲོང་དུ་འཁྱམས། །དེ་འདྲའི་ཆོས་པ་མ་བྱེད་སྙིང་གཏམ་
ཡིན། །མི་མེད་ལུང་སྟོང་དབེན་པའི་གནས་ཉིད་དུ། །ཕྱིན་པར་
ཙམ་གྱིས་ཉོན་མོངས་ངང་གིས་ཆུང་། །ཉམས་དང་རྟོགས་པའི་
ཡོན་ཏན་ཤུགས་ཀྱིས་འཕེལ། །མི་ཚེ་རི་ལ་སྐྱོལ་ཞིག་སྙིང་གཏམ་
ཡིན། །རྟག་ཏུ་འགྲོ་ཀུན་ཕ་དང་མར་ཤེས་ནས། །དེ་དོན་སངས་
རྒྱས་ཐོབ་པར་བྱ་སྙམ་པ། བཅོས་མིན་སེམས་ཀྱི་དཀྱིལ་ནས་

རབ་བསྐྱེད་དེ། །བྱང་ཆུབ་སེམས་མཆོག་སྐྱེད་ཅིག་སྙིང་གཏམ་
ཡིན། །གང་ཞིག་འཁོར་བའི་འཇིགས་ལས་སྐྱོབས་བྱེད་པ། །
ཀུན་གྱི་མཆོག་གྱུར་རིན་ཆེན་རྣམ་གསུམ་ལ། ཡིད་ཆེས་དྭངས་
པའི་དད་པ་བརྟན་པོ་ཡིས། །འདི་ཕྱིའི་བློ་གཏད་ཟུངས་ཤིག་
སྙིང་གཏམ་ཡིན། རང་གི་དྲིན་ཐོབ་རྩ་བའི་བླ་མ་དེ། །བཀའ་
དྲིན་སངས་རྒྱས་ལས་ཀྱང་ལྷག་པས་ན། །གདུང་ཤུགས་བ་སྤུ་
གཡོ་བའི་ཕྱག་རྒྱ་བཅས། །རྒྱུན་དུ་གསོལ་བ་ཐོབ་ཅིག་སྙིང་
གཏམ་ཡིན། །འདི་ལྟར་འཁོར་བ་འདས་པ་ཐམས་ཅད་ཀུན། །
རང་གི་སེམས་ཀྱིས་བྱས་པ་ཁོ་ན་གསུངས། སེམས་འདི་རྟོགས་
ན་སངས་རྒྱས་ལོགས་ན་མེད། རང་སེམས་ཁོ་ནར་ཉམས་ལེན་
སྙིང་གཏམ་ཡིན། སེམས་ཞེས་བྱ་བ་དྲན་བསམ་མཁན་པོ་ལ། །
ཅེར་གྱིས་བལྟས་པས་མཐོང་པའི་ཡུལ་མེད་པ། སྟོང་པས་སྟོང་
པ་འཇལ་བའི་ངང་ཚུལ་ཅན། །ཡེངས་མེད་རྒྱུན་དུ་སྐྱོང་བ་
སྙིང་གཏམ་ཡིན། །ཕར་ལ་མ་བལྟ་ལྟ་མཁན་ཉིད་ལ་ལྟོས། ལྟ་
མཁན་ཉིད་ལ་བལྟས་པས་སྟོང་པར་མཐོང་། སྟོང་ཉིད་མཐོང་
དུ་མེད་དེ་སེམས་ཀྱི་གཤིས། བརྗོད་མེད་དོན་ལ་གནས་པ་
སྙིང་གཏམ་ཡིན། མ་བཅོས་ངང་དུ་གནས་པ་གནས་པ་ལ། །དེ་
ལས་དྲན་རྟོག་གཡོ་བ་འགྱུ་བའོ། །དེ་ཉིད་ངོ་བོ་སྐྱོང་ཤེས་རིག་
པ་སྟེ། །དེ་གསུམ་གཅིག་ཏུ་དྲིལ་བ་སྙིང་གཏམ་ཡིན། །དེ་ཡང་
དོན་དུ་དྲིལ་ན་རང་བཞིན་གྱི། གནས་ལུགས་མ་བཅོས་དྲན་

པའི་རྒྱུན་སྐྱོང་དང་། །ཁྱད་དུ་གནས་འགྱུ་ངོས་ཀྱིས་བཟུང་མི་
དགོས། །རིག་པས་ཤུགས་ཀྱིས་ཕྱེད་འོང་སྙིང་གཏམ་ཡིན། །
བྱར་མེད་གཞི་རྩ་བྲལ་བའི་ལྟ་བ་ལ། །ཞེན་མེད་ངང་གི་གནས་
པ་སྒོམ་པ་སྟེ། །དེ་དང་མི་འབྲལ་ཤུགས་འབྱུང་སྤྱོད་པའོ། །དེ་
ཉིད་མངོན་གྱུར་འབྲས་བུ་སྙིང་གཏམ་ཡིན། །ལྟ་བ་མཐོང་དུ་
མེད་ཀྱི་སྟོང་ཉིད་དང་། །སྒོམ་པ་དམིགས་པ་མེད་པའི་ངང་
གནས་ཡིན། སྤྱོད་པ་འཛིན་མེད་རྒྱ་ཡན་ལྷུགས་པ་ལ། དེ་གསུམ་
ཐ་དད་མི་བྱ་སྙིང་གཏམ་ཡིན། ལྟ་བ་ཞེན་མེད་ཡུལ་ལས་
འདས་པར་གཅེས། སྒོམ་པ་དམིགས་མེད་བློ་ལས་འདས་པར་
གཅེས། སྤྱོད་པ་རང་བཞིན་དོན་དང་ལྡན་པར་གཅེས། ལྟ་སྒོམ་
གཅིག་ཏུ་དྲིལ་བ་སྙིང་གཏམ་ཡིན། རང་སེམས་མི་སྒྲུབ་རང་
ལ་རང་ཆས་ལ། སྣང་བ་མི་སྤང་རིག་པའི་རང་གདངས་ཡིན།
སྣང་སེམས་དབྱེར་མེད་གསལ་སྟོང་ཟུང་འཇུག་ཉམས། ཞེན་
མེད་ངང་གིས་སྐྱོང་བ་སྙིང་གཏམ་ཡིན། མདོར་ན་ད་ལྟའི་
ཤེས་རིག་རང་གསལ་འདི། གང་ཡང་བདེན་པར་མ་གྲུབ་ངོ་
བོ་སྟོང་། འདི་ཉིད་ཐད་ཀར་སྐྱོང་དང་སྣང་བ་ཀུན། འཛིན་
མེད་ངང་གིས་གྲོལ་བ་སྙིང་གཏམ་ཡིན། དེ་མིན་སེམས་ཀྱི་
འགྱུ་རྟོག་མ་ཆོད་པས། དེ་བཞིན་ལམ་པའི་རྟོགས་ཚད་འདྲི་
མི་ནུས། །རྟག་ཏུ་བོན་ཆོས་རིས་མེད་ཉམས་ཅན་ལ། ཞུ་འབུལ་
རྩ་གདར་བཅད་པ་སྙིང་གཏམ་ཡིན། དེ་ཡང་རང་གི་སེམས་

ལ་བརྟག་དཔྱད་དང་། རྟག་ཏུ་རང་ཆེ་དྲེགས་པས་རྒྱུད་ཁེངས་
ནས། །དུག་ལྔ་སྔར་བས་བག་ཙམ་མ་ཆུང་བར། ཟས་ནོར་འཁོར་
ལ་ཆགས་ཞེན་ཆེ་འདུག་ན། ཆོས་དེས་རང་གི་སེམས་ལ་མ་
ཕན་པས། དེ་ལ་ཡང་དག་དོན་ནི་མེད་པར་ངེས། འདི་འདྲའི་
ཉོན་མོངས་སེམས་ཀྱིས་མ་གོས་ན། གང་ལྟར་བྱས་ཀྱང་དགེ་བ་
ལས་མེད་པས། རང་རྒྱུད་འདི་ལ་དཔྱད་པ་ཡང་ཡང་ཞུ།། ཞེས་
པའང་གྲོགས་པོ་སྐལ་བཟང་ཚེ་བརྟན་གྱིས་བསྐུལ་ངོར་སྤྲང་མདས་བྲིས་སོ།།
༄༅། །འཕགས་པ་དཀོན་མཆོག་གསུམ་རྗེས་སུ་
དྲན་པ་ཞེས་བྱ་བའི་མདོ།
ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ལྟར་སངས་
རྒྱས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་
ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་
འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་
སྟོན་པ་སངས་རྒྱས་བཅོམ་ལྡན་འདས་སོ། །དེ་བཞིན་གཤེགས་
པ་དེ་ནི་བསོད་ནམས་དག་གི་རྒྱུ་མཐུན་པ། དགེ་བའི་རྩ་བ་
རྣམས་ཆུད་མི་བྱ་བ། བཟོད་པ་དག་གིས་རབ་ཏུ་རྒྱན་པ།

བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་
རྣམས་ཀྱིས་སྤྲས་པ། མཚན་རྣམས་ཀྱི་མེ་ཏོག་རྒྱས་པ། སྤྱོད་ཡུལ་
རན་པར་མཐུན་པ། མཐོང་ན་མི་མཐུན་པ་མེད་པ། དད་པས་
མོས་པ་རྣམས་ལ་མངོན་པར་དགའ་བ། ཤེས་རབ་ཟིལ་གྱིས་མི་
གནོན་པ། སྟོབས་རྣམས་ལ་བརྫི་བ་མེད་པ། སེམས་ཅན་ཐམས་
ཅད་ཀྱི་སྟོན་པ། བྱང་ཆུབ་སེམས་དཔའ་རྣམས་ཀྱི་ཡབ།
འཕགས་པའི་གང་ཟག་རྣམས་ཀྱི་རྒྱལ་པོ། མྱ་ངན་ལས་འདས་
པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཡེ་ཤེས་དཔག་
ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་པར་
དག་པ། དབྱངས་སྙན་པ། སྐུ་བྱད་ལྟ་བས་ཆོག་མི་ཤེས་པ། སྐུ་
མཚུངས་པ་མེད་པ། འདོད་པ་དག་གིས་མ་གོས་པ། གཟུགས་
དག་གིས་ཉེ་བར་མ་གོས་པ། གཟུགས་མེད་པ་དག་དང་མ་
འདྲེས་པ། སྡུག་བསྔལ་དག་ལས་རྣམ་པར་གྲོལ་བ། ཕུང་པོ་དག་
ལས་རབ་ཏུ་རྣམ་པར་གྲོལ་བ། ཁམས་རྣམས་དང་མི་ལྡན་པ།
སྐྱེ་མཆེད་རྣམས་བསྡམས་པ། མདུད་པ་རྣམས་ཤིན་ཏུ་བཅད་
པ། ཡོངས་སུ་གདུང་བ་དག་ལས་རྣམ་པར་གྲོལ་བ། སྲིད་པ་
ལས་གྲོལ་བ། ཆུ་བོ་ལས་བརྒལ་བ། ཡེ་ཤེས་ཡོངས་སུ་རྫོགས་པ།
འདས་པ་དང་མ་བྱོན་པ་དང་། ད་ལྟར་བྱུང་བའི་སངས་རྒྱས་
བཅོམ་ལྡན་འདས་རྣམས་ཀྱི་ཡེ་ཤེས་ལ་གནས་པ། མྱ་ངན་ལས་
འདས་པ་ལ་མི་གནས་པ། ཡང་དག་པ་ཉིད་ཀྱི་མཐའ་ལ་གནས་

པ། སེམས་ཅན་ཐམས་ཅད་ལ་གཟིགས་པའི་ས་ལ་བཞུགས་པ་
སྟེ། འདི་དག་ནི་སངས་རྒྱས་བཅོམ་ལྡན་འདས་རྣམས་ཀྱི་སྐུ་
ཆེ་བའི་ཡོན་ཏན་ཡང་དག་པ་རྣམས་སོ། །དམ་པའི་ཆོས་ནི་
ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་
པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ།
ཡོངས་སུ་དག་པ། ཡོངས་སུ་བྱང་བ། བཅོམ་ལྡན་འདས་ཀྱིས་
ཆོས་ལེགས་པར་གསུངས་པ། ཡང་དག་པར་མཐོང་བ། ནད་
མེད་པ། དུས་ཆད་པ་མེད་པ། ཉེ་བར་སྟོན་པ། འདི་མཐོང་བ་
ལ་དོན་ཡོད་པ། མཁས་པ་རྣམས་ཀྱིས་སོ་སོ་རང་གིས་རིག་
པར་བྱ་བ། བཅོམ་ལྡན་འདས་ཀྱིས་གསུངས་པའི་ཆོས་འདུལ་
བ་ལ་ལེགས་པར་སྟོན་པ། ངེས་པར་འབྱུང་བ། རྫོགས་པའི་
བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་ཅིང་འདུས་
པ་དང་ལྡན་པ། བརྟེན་པ་ཡོད་པ་རྒྱུ་བ་བཅད་པའོ། །ཐེག་པ་
ཆེན་པོའི་དགེ་འདུན་ནི་ལེགས་པར་ཞུགས་པ། རིགས་པར་
ཞུགས་པ། དྲང་པོར་ཞུགས་པ། མཐུན་པར་ཞུགས་པ། ཐལ་མོ་
སྦྱར་བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་
ནམས་ཀྱི་དཔལ་གྱི་ཞིང་། ཡོན་ཡོངས་སུ་སྦྱོང་བ་ཆེན་པོ། སྦྱིན་
པའི་གནས་སུ་གྱུར་པ། ཀུན་ཏུ་ཡང་སྦྱིན་པའི་གནས་སུ་གྱུར་
པ་ཆེན་པོའོ། །འཕགས་པ་དཀོན་མཆོག་གསུམ་རྗེས་སུ་དྲན་པ་ཞེས་བྱ་བའི་
མདོ་རྫོགས་སོ།།

༄༅། །ཨོ་རྒྱན་བླ་མའི་རྣལ་འབྱོར་གྱི་བརྒྱུད་པའི་གསོལ་
འདེབས་ངོ་མཚར་པདྨའི་ཕྲེང་བ་
ཞེས་བྱ་བ་བཞུགས་སོ།།
༈ ན་མོ་པདྨ་ཀ་ར་ཡ། རྩ་གསུམ་རྒྱལ་བ་རྒྱ་མཚོའི་ཐུགས་
ཀྱི་བཅུད། །འཆི་མེད་གྲུབ་པའི་དབང་པོ་མཚོ་སྐྱེས་རྗེ། །མགོན་
དེས་རྗེས་བཟུང་བློ་གསལ་རྒྱ་མཚོའི་སྡེ། །སྙིགས་དུས་འདྲེན་པ་
ཟུང་ལ་གསོལ་བ་འདེབས། །འཇམ་དཔལ་དབྱངས་དངོས་ཀུན་
མཁྱེན་མཁྱེན་བརྩེའི་དབང་། །འཆི་མེད་སྐུ་བརྙེས་དབང་ཕྱུག་
རབ་བརྟན་ཞབས། །ངེས་གསང་རྒྱུད་སྡེའི་བདག་པོ་བཀའ་
འགྱུར་བ། །སྙན་བརྒྱུད་མངའ་བདག་གསུམ་ལ༴ ངག་གི་དབང་
ཕྱུག་མཁན་ཆེན་བི་ཛ་ཡ། །གྲུབ་པའི་གཙུག་རྒྱན་བསྟན་པ་
རབ་རྒྱས་མཚན། །སྔགས་འཆང་བླ་མ་ཀུན་དགའ་བཀྲ་ཤིས་
ཞབས། །མཁས་གྲུབ་དམ་པ་གསུམ་ལ༴ སྨིན་གྲོལ་གདམས་
པའི་གཏེར་མཛོད་རྨོར་ཆེན་རྗེ། །མཁས་གྲུབ་མཚུངས་མེད་
བྲག་རྩ་རྡོ་རྗེ་འཆང་། །གསང་ཆེན་རིགས་བརྒྱའི་བདག་པོ་
གནས་གསར་པ། །རྩོད་དུས་རྒྱལ་བ་གསུམ་ལ༴ རིག་འཛིན་ཆེན་

པོ་ཀུན་དགའ་རྣམ་གྲོལ་དང་། །རྡོ་རྗེ་འཆང་དབང་ནམ་མཁའ་
ལེགས་པའི་མཚན། །རྗེ་བཙུན་པྲཛྙཱ་མཧཱ་སུ་ཁའི་ཞབས། །ཡོངས་
འཛིན་དམ་པ་གསུམ་ལ་གསོལ༴ ཟབ་རྒྱས་གདམས་པ་རྒྱ་མཚོའི་
མངའ་བདག་རྗེ། །སྐུ་དྲིན་མཚུངས་མེད་བསྟན་པ་རབ་རྒྱས་
ཞབས། །མགོན་དེས་རྗེས་བཟུང་རྩ་བའི་བླ་མ་སྟེ། །དྲིན་ཆེན་བླ་
མ་ཟུང་ལ་གསོལ་བ་འདེབས། །དེ་ལྟར་རང་སེམས་དྭངས་བའི་
དྲི་བཞོན་གྱིས། །ཉེར་བསྐུལ་ཐུགས་རྗེའི་སྤྲིན་སྔོན་གསར་པ་
ལས། །གྲུབ་གཉིས་བདུད་རྩིའི་ཆར་པ་འབེབས་བཞིན་དུ། །རྩ་
བརྒྱུད་བླ་མས་རྗེས་སུ་འཛིན་པར་ཤོག །སྣང་སྲིད་དག་པ་རབ་
འབྱམས་རྒྱལ་བའི་ཞིང་། །ཅིར་སྣང་རྩ་གསུམ་ཀུན་འདུས་བླ་
མ་རྗེར། །ངེས་པ་བརྙེད་ནས་རྩེ་གཅིག་གསོལ་བཏབ་པས། །
ཐུགས་རྗེའི་བྱིན་རླབས་སྙིང་ལ་འཇུག་པར་ཤོག །སྒྲ་གྲགས་
སྙན་མིན་དེ་རྗེས་མི་འབྲང་བར། །གྲགས་སྟོང་འཛབ་གྱི་
དབྱངས་སུ་འཆར་བ་དང་། །གཉིས་འཛིན་འཁྲུལ་པའི་རྟོག་པ་
ཅི་ཤར་ཡང་། །རང་རིག་བླ་མའི་ཞལ་བཟང་སྐྱོང་བར་ཤོག །
མདོར་ན་དེང་ནས་བྱང་ཆུབ་སྙིང་པོའི་བར། །སྐྱབས་གནས་
ཀུན་འདུས་བླ་མ་སྐྱོན་རྗེས། །འབྲལ་མེད་རྗེས་བཟུང་ཁྱོད་
ཐུགས་རོ་གཅིག་པར། །ཀུན་བཟང་གདོད་མའི་ཀློང་དུ་གྲོལ་
བར་ཤོག །ཅེས་ཚར་ཆེན་རྡོ་རྗེ་འཆང་བློ་གསལ་མཚོའི་ཞལ་སྔ་ནས་མཛད་པའི་
རྩོན་བླ་མའི་རྣལ་འབྱོར་གྱི་བླ་བརྒྱུད་གསོལ་འདེབས་ངོ་མཚར་པདྨའི་ཕྲེང་བ་ཞེས་

བྱ་བ་འདི་ནི་ལམ་འདི་ལ་ཉམས་ལེན་རྩེ་གཅིག་དུ་བྱེད་པ་ཤ་ས་དྷ་རེནྡ་རཱ་ཛས་ཡང་
ཡང་བསྐུལ་བའི་ངོ་མ་ལྕོག་པ་ཤཱཀྱའི་དགེ་སློང་མེ་ཏི་གུ་ཎས་སུག་བྲིས་སུ་བགྱིས་
ང་འོ།།
༄༅། །ཨོ་རྒྱན་ཆེན་པོ་ལ་བརྟེན་པའི་བླ་མའི་རྣལ་འབྱོར་
སྨྱོན་པདྨའི་དགྱེས་ཞལ་བལྟ་བའི་མེ་ལོང་
ཞེས་བྱ་བ་བཞུགས།།
ཨོཾ་སྭ་སྟི། རྩ་གསུམ་རྒྱལ་བ་ཞི་ཁྲོའི་དཀྱིལ་འཁོར་ཀུན། །
གཅིག་བསྡུས་རིག་འཛིན་པདྨ་ཐོད་ཕྲེང་རྩལ། །ངུར་སྨྲིག་གར་
རོལ་ཀུན་མཁྱེན་མེ་ཏྲིའི་ཞབས། །འབྲལ་མེད་སྙིང་དབུས་པདྨོར་
རྟག་ཏུ་བཞུགས། །གསར་རྙིང་རྒྱུད་སྡེའི་ཡང་བཅུད་བླ་མའི་
ལམ། །སྐྱབས་མཆོག་དམ་པའི་གསུང་བཞིན་ཉམས་ལེན་དུ། །
བགྱིད་ཚུལ་གྱོན་པའི་དགྱེས་ཞལ་གང་། །བལྟ་བའི་མེ་ལོང་
གསར་པ་འདི་ན་སྤྲོ། །ཞེས་མཆོད་པར་བརྗོད་ནས། འདིར་རྩོན་ཆེན་པོ་དང་
རྩ་བའི་བླ་མ་དབྱེར་མེད་དུ་གསོལ་བ་གདབ་པར་འདོད་པའི་གང་ཟག་གིས། གསར་
རྙིང་གི་རྒྱུད་དང་མན་ངག་ཀུན་གྱི་ཉིང་ཁུ་བླ་མའི་རྣལ་འབྱོར་དང་འབྲེལ་བར་
ཉམས་སུ་ལེན་པའི་ཚུལ་ལ། ཐོག་མར་སྐྱབས་ཡུལ་གསལ་བཏབ་ལ། བདག་དང་
འགྲོ་བ་སོགས་སྐྱབས་འགྲོ་ཚར་བདུན་ནམ་ཉེར་གཅིག་ལ་སོགས་པ་བརྗོད།

སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
བར་དུ་བདག་ནི་སྐྱབས་སུ་མཆི། །བདག་གི་སྦྱིན་སོགས་བགྱིས་
པའི་བསོད་ནམས་ཀྱིས། འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ལན་གསུམ་གྱིས་བྱང་ཆུབ་མཆོག་ཏུ་སེམས་བསྐྱེད། སེམས་
ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་
ཅིག །སོགས་ཚར་གཅིག་གིས་ཚད་མེད་བཞི་བསྒོམ དེ་ནས་རྟེན་བསྐྱེད་པ་ནི།
ཨཱ གདོད་ནས་སྤྲོས་བྲལ་སྟོང་གསལ་ཆོས་དབྱིངས་ཀློངས། །
སྲིད་ཞིའི་ཆོ་འཕྲུལ་ཡ་མཚན་མཐའ་ཀླས་པ། །ངོ་མཚར་རྟེན་
འབྱུང་སྒྱུ་མའི་རྗེས་འགྲོའི་ཆོས། །དག་པ་རབ་འབྱམས་བཀོད་
པར་ཡོངས་ཤར་བ། ། ༡ ལྔ་ལྡན་འཇའ་ཟེར་དྲ་བས་ཀུན་གསལ་
ཁྱོན། །ཁྱབ་པའི་གནས་འདི་བདེ་ཆེན་པདྨ་འོད། །རྩ་གསུམ་
རྒྱལ་བའི་ཕོ་བྲང་ཉམས་དགའ་བར། །སྣང་སྟོང་དབྱེར་མེད་
ཆེན་པོར་གྲུབ་པ་ནི། ། ༢ ལྷུན་སྟུག་དཔལ་གྱི་རི་བོ་བརྗིད་
ཆགས་སྟེང་། །ལྷ་མིའི་ཡིད་བཞིན་ནོར་བུ་ལས་གྲུབ་པའི། །
རྩིག་པ་འདོད་སྣམ་ཕ་གུ་དྲྭ་བ་སོགས། །བཀོད་ལེགས་ཕོ་བྲང་
གསུམ་རྩེགས་ལྟ་ན་སྡུག ། ༣ ཉི་ཟླའི་ཁེངས་པ་སྙེལ་བའི་
མདའ་ཡབ་དང་། །རྒྱ་ཕུབ་རྡོ་རྗེ་ནོར་བུའི་ཏོག་འབར་ཞིང་། །
གྲུ་ཞི་སྒོ་བཞི་རྟ་བབས་ཆོས་འཁོར་གདུགས། །ཡིད་འཕྲོག་ནོར་
བུའི་རང་བཞིན་ཁོ་ནས་སྤུད། ། ༤ ཀུན་བཟང་རྣམ་འཕྲུལ་རབ་
བྱམས་མཆོད་པའི་སྤྲིན། །སྤྲོ་བའི་དཔའ་བོ་ཌཱ་ཀི་ལྷ་ལྷ་མོ། །

གངྒཱའི་རྡུལ་སྙེད་ཕུང་པོས་ཕྱི་ནང་ཀུན། །ཁྱབ་པའི་སྒྱུ་འཕྲུལ་
བཀོད་པ་བསམ་མི་ཁྱབ། ༥ ཁྲུས་རྫིང་བདུད་རྩིའི་ཆུ་མིག་ལྷ་
ཡི་ཤིང་། །འོད་འབར་པདྨའི་བྱེ་བྲག་མཐའ་ཀླས་སོགས། །སྲིད་
ཞིའི་ཕུན་ཚོགས་ཀུན་དང་འཇའ་ཚོན་ལྔ། །འདྲེས་པའི་ཞིང་
ཁམས་ཆེན་པོར་ལྷུན་གྱིས་གྲུབ། །༦ དེ་ལྟའི་གཞལ་མེད་ཕོ་
བྲང་སྟེང་དབུས་ན། །ཀུན་ཁྱབ་དང་པོའི་རྒྱལ་བ་འོད་དཔག་
མེད། །བར་ཁང་ལོངས་སྐུའི་ཡོན་ཏན་རབ་རྫོགས་པའི། །ཐོད་
ཕྲེང་རིགས་ལྔ་སྣང་སྟོང་འོད་དུ་འབར། ༧ དེ་འོག་གཞལ་དུ་
མེད་པའི་ཕོ་བྲང་དབུས། །གདོང་ལྔའི་དབང་པོ་ཟུང་བཞིས་
རབ་བཏེགས་པའི། །ཡིད་བཞིན་བསམ་འཕེལ་ནོར་བུའི་འབར་
བའི་ཁྲི། །སྲབ་འཇམ་ལྷ་ཡི་རེག་བྱས་སྤྲས་པའི་སྟེང་། ༨ འཇམ་
གཉེན་འདབ་ཕྲེང་བྱེ་བས་རབ་འཁྱུད་པའི། །སྣ་ཚོགས་ཆུ་སྐྱེས་
གསར་བའི་ལྟེ་བ་ལ། །སྣང་བྱེད་ཚ་ཟེར་རྒྱས་པའི་དཀྱིལ་འཁོར་
སྟེང་། །དྲི་བྲལ་ཟླ་བ་ཞུན་མ་འཁྱིལ་བའི་དབུས། ། ༩ སྐྱབས་
གསུམ་རྒྱལ་བ་ཀུན་འདུས་རྡོ་རྗེ་འཆང་། །དྲིན་ཅན་བླ་མ་མཚོ་
སྐྱེས་སྤྲུལ་པའི་སྐུ། །ཡིད་འཕྲོག་མིག་གི་བདུད་རྩི་དཀར་དམར་
མདངས། །ཡོངས་རྫོགས་མཚན་དཔེའི་མཛེས་རྒྱན་ཀུན་གྱིས་
སྤུད། ༡༠ ཕྱག་གཡས་དྲེགས་པ་ཟིལ་གནོན་ཐེག་དགུའི་རྩལ། །
རྫོགས་པའི་ཡེ་ཤེས་རྡོ་རྗེ་ཐུགས་ཀར་འཛིན། །གཡོན་པ་མཉམ་
བཞག་དྲི་བྲལ་ཀཱ་པ་ལ། །བདེ་ཆེན་བདུད་རྩིའི་བཅུད་ཀྱིས་

གཏམས་པ་བསྣམས། ༡༡ ཐབས་ཤེས་འདུ་འབྲལ་མེད་མཚོན་
ཁ་ཊཾ་ག །མཚན་ཉིད་ཀུན་ལྡན་གཡོན་པའི་གྲུ་མོར་འཛིན། །
མཐིང་ནག་གསང་ཕོད་སྣམ་སྦྱར་ལེ་བརྒན་མདངས། །ཟབ་
བེར་སྨུག་ཁྲའི་ན་བཟའ་ལྷབ་ལྷུབས་གཡོ། ༡༢ སྙན་རྒྱན་མགུལ་
རྒྱུན་ཕྱག་ཞབས་གདུ་བུ་ནི། །གཟི་བྱིན་འབུམ་ཕྲག་རྒྱས་པ་
ནོར་བུས་བརྒྱན། །འབར་བའི་འོད་ཟེར་བྱེ་བ་དཀྲིགས་བཞིན་
དུ། །ཞབས་ཟུང་མི་གཡོ་རྡོ་རྗེའི་སྐྱིལ་ཀྲུང་བཞུགས།༡༣ རབ་
མཛེས་ཤེའུའི་སྙན་ཞུ་རྡོ་རྗེ་དང་། །རྒོད་ལྡེམ་དར་སྣ་མེ་ལོང་
གིས་བརྒྱན་གསོལ། །སྐལ་བཟང་བདག་ལ་བརྩེ་བའི་སྤྱན་
དཀྱུས་དང་། །འགྲོགས་པའི་དགྱེས་འཛུམ་ཆེས་ཆེར་སྟོན་པར་
མཛད། ༡༤ ཆོས་དབྱིངས་ཟག་མེད་བདེ་བ་ཆེན་པོའི་དངོས། །
སྣང་སྟོང་ཡེ་ཤེས་སྒྱུ་མའི་རྣམ་འཕྲུལ་གར། །གྲངས་མེད་ཌ་
ཀིའི་གཙོ་མོར་རབ་བཞེངས་པའི། །བདེ་སྐྱོང་རྣམས་གཉིས་
སྒེག་མཛེས་རྗེས་ཆགས་ངོམས། ༡༥ མཐའ་སྐོར་ཀུན་ཏུ་བླ་མ་
ཡི་དམ་སོགས། །རྒྱལ་བ་རྒྱ་མཚོའི་ལྷ་ཚོགས་སྤྲིན་བཞིན་
འཁྲིགས། །ཁྱད་པར་བླ་མ་མཚན་བརྒྱད་སྒྲུབ་ཆེན་བརྒྱད། །རྒྱ་
བོད་རིག་འཛིན་བརྒྱད་སོགས་རྗེ་འབངས་ཚོགས། ༡༦ དམ་
ཅན་སྲུང་མ་དཔའ་བོ་མཁའ་འགྲོའི་རྡུལ། །ཕྱི་ནང་ཀུན་ཏུ་
ཁྱབ་པའི་བར་མཚམས་ནས། །གཏུམ་རྔམ་དྲག་པོས་བདུད་
འདུལ་ལས་བཞིའི་གིང་། །དཔག་མེད་འཕྲོ་འདུ་ཆུ་ཟླའི་རོལ་

པས་བཞུགས། ། ༡༧ ཞེས་བསྐྱེད་ཅིང་གསལ་ལེགས་པར་བཏབས་ལ། དེ་ནས་
ཡེ་ཤེས་པ་སྤྱན་དྲངས་པ་ནི། དེ་ལྟར་སྐྱབས་གསུམ་ཀུན་འདུས་བླ་མ་
དེའི། །གནས་གསུམ་ཨོ་དཀར་ཨཱདམར་ཧཱུྃ་མཐིང་ནག །རྟོགས་
བྲལ་དྭངས་མཚོའི་གཟུགས་བརྙན་ཇི་བཞིན་པ། །ཁྱད་པར་
ཐུགས་ཀར་ཟླ་སྟེང་ཡི་གེ་ཧི ༡ དེ་ལས་འོད་ཟེར་དབང་མདོག་
ལྕགས་ཀྱུའི་དབྱིབས། །གྲངས་མེད་གློག་གི་ཕོ་ཉའི་ངང་ཚུལ་
ཅན། །སྨྱོན་ཟངས་མདོག་དང་ལ་རི་ལ་སོགས་པ། །ཕྱོགས་བཅུའི་
དག་པ་རབ་འབྱམས་ཞིང་ཁྱབ་པས། ༢ བླ་མ་བདེར་གཤེགས་
ཡི་དམ་དཀྱིལ་འཁོར་ལྷ། །སངས་རྒྱས་བྱང་སེམས་དམ་ཅན་
སྲུང་མའི་ཚོགས། །ཕྱོགས་མཚམས་སྟེང་འོག་ཀུན་ནས་སྤྲིན་
ཕུང་བཞིན། །སྐད་ཅིག་ཉིད་ལ་བཛྲ་ས་མཱ་ཛ ཧཱུྃ་ཨྱོན་ཡུལ་གྱི་
ནུབ་བྱང་མཚམས། །པདྨ་གེ་སར་སྡོང་པོ་ལ། །ཡ་མཚན་མཆོག་
གི་དངོས་གྲུབ་བརྙེས། །པདྨ་འབྱུང་གནས་ཞེས་སུ་གྲགས། །
འཁོར་དུ་མཁའ་འགྲོ་མང་པོས་བསྐོར། །ཁྱེད་ཀྱི་རྗེས་སུ་བདག་
བསྒྲུབ་ཀྱིས། །བྱིན་གྱིས་རླབས་ཕྱིར་གཤེགས་སུ་གསོལ། །ཞེས་པས་
སྤྱན་དྲངས་པ། ཛ་ཧཱུཾ་བཾ་ཧོ༔ རྩ་བའི་བླ་མ་ལ། །གཉིས་མེད་ཐིམ་པས་
འདྲེན་མཆོག་ཆོས་ཀྱི་རྗེ། །ཡེ་ཤེས་ལྔ་ལྡན་དཀྱིལ་འཁོར་འཁོར་
ལོའི་གཙོ། །སྐྱབས་གནས་ཐམས་ཅད་འདུས་པའི་ངོ་བོར་གྱུར། །
དེ་ནས་གསོལ་བ་གདབ་པ་ནི། ལེའུ་བདུན་མའི་བརྒྱུད་འདེབས་རྣམ་དག་མ་རྗེ་བླ་
མས་གནང་བའི་ཞལ་སྐོང་རྒྱས་པ་དང་བཅས་པ། བླ་མ་སྐུ་གསུམ་གྱི་གསོལ་འདེབས་

བསྟན་པ་རྨད་བྱུང་མ། ཉི་མ་ལྷོ་ནུབ་མ། སྤྲོས་བྲལ་བདེ་ཆེན་མ། སིནྡྷ་རྒྱ་མཚོ་ཆེ་
ཆུང་གཉིས། སྐྱོན་རྗེས་འཇུག་མ། བསམ་པ་ལྷུན་གྲུབ་མ། རྗེ་འབངས་ཉེར་ལྔའི་
གསོལ་འདེབས་ཆོས་རྒྱལ་བཀྲ་ཤིས་སྟོབས་རྒྱས་ཀྱིས་མཛད་པ་བཅས་དང་། བླ་མའི་
གསོལ་འདེབས་བརྒྱ་ཚར་སོགས་ཅི་ནུས་བཏོན་རྗེས། མཆོད་པ་འབུལ་བ་ལ། དང་
པོ་ཕྱི་མཆོད་ནི། ཉེར་སྤྱོད་འདི་ནས་བློ་ཀ་གཉིས་གསར་བྲིས། འདོད་ཡོན་
བཀྲ་ཤིས་རྫས་རྟགས་སོགས། །སྣ་ཚོགས་མཁོ་དགུའི་འབྱོར་
པས་ལག་བྲེལ་བའི། །མཛེས་པའི་རྣམ་འགྱུར་རྫོགས་པས་སྨིན་
ལེགས་མས། །སྣང་སྟོང་ཕྱི་མཆོད་འདི་འབུལ་བཞེས་སུ་གསོལ། །
ཁནང་མཆོད་ནི། རེག་ན་བཅུ་དྲུག་ལང་ཚོའི་དཔལ་ཐོབ་ཅིང་། །
འཐུང་བས་རྒ་ཤི་སྤངས་པ་བདུད་རྩིའི་རྒྱུན། །ཐོད་པ་ཞལ་
བུར་ཐོགས་པ་མཛེས་སྡུག་མས། བདེ་སྟོང་ནང་མཆོད་འདི་
འབུལ་བཞེས་སུ་གསོལ། །གསང་མཆོད་ནི། རང་སེམས་ཕག་མོའི་
རྣམ་འཕྲུལ་མཚར་སྡུག་ཅན། །བཅུ་ཕྲག་ལང་ཚོའི་ཉམས་ལྡན་
ཡིད་འཕྲོག་མར། །མཉམ་སྦྱོར་བདེ་ཆེན་དགའ་བཞིའི་མཆོད་
པ་བཞེས། །དྲིན་ཅན་བླ་མ་མཆོད་དོ་གྲུབ་གཉིས་སྩོལ། དེ་ཁོ་ན་
ཉིད་ཀྱི་མཆོད་པ་ནི། མཆོད་བྱ་མཆོད་བྱེད་ཇི་སྙེད་མཆོད་པའི་རྫས།
རྟེན་འབྲེལ་སྒྱུ་མའི་རོལ་མོར་ཐ་དད་ཀྱང༌། དོན་དམ་དབྱེར་
མེད་མ་བཅོས་སྙུག་མའི་ངང་། །བརྗོད་བྲལ་བློ་འདས་ཆེན་
པོའི་དབྱིངས་སུ་ཐིམ། །ཞེས་བརྗོད་ཅིང་འཛིན་མེད་དུ་ཅི་གནས་བཞག །དེ་
ནས་དབང་བླང་བ་ནི། དཔལ་ལྡན་རྩ་གསུམ་འདུས་པའི་བདག་ཉིད་
ཆེ། །སྐུ་དང་ཡེ་ཤེས་ལྔ་ལྡན་རྡོ་རྗེ་འཆང་། །མགོན་ཁྱོད་བདག་

ལ་བརྩེ་བས་རབ་དགོངས་ཏེ། །བདེ་ཆེན་དབང་བཞི་ད་ལྟ་
བསྐུར་དུ་གསོལ། །ཞེས་རྩེ་གཅིག་ཏུ་གསོལ་བ་ལན་གསུམ་འདེབས། དེ་ནས།
ཕྱི་ནང་མཐའ་བསྐོར་བཞུགས་པའི་རྟེན་བརྟེན་པ། །མ་ལུས་
འོད་ཞུ་རྩ་བའི་བླ་མར་ཐིམ། །སྐྱབས་གསུམ་ཀུན་འདུས་མགོན་
དེས་བདག་ཉིད་ལ། །དགྱེས་པའི་རྣམ་འགྱུར་དཔག་མེད་སྟོན་
བཞིན་དུ། །དཔྲལ་བའི་ཨོ་ལས་འཕྲོས་པའི་འོད་དཀར་པོ། །
གྲངས་མེད་སྤྱི་བོར་བཞུགས་པའི་ལུས་ཀྱི་ནང་། །ཡོངས་གང་
སྒྲིབ་སྦྱངས་བུམ་པའི་དབང་བསྐུར་ཐོབ། །བསྐྱེད་རིམ་ལ་དབང་
སྤྲུལ་སྐུའི་རྟེན་འབྲེལ་འགྲིག །བླ་མའི་མགྲིན་པའི་ཨཱཿལས་འོད་
དམར་པོ། །གྲངས་མེད་མགྲིན་པར་ཞུགས་པའི་ལུས་ཀུན་ཁྱབ། །
ངག་གི་སྒྲིབ་སྦྱངས་གསང་བའི་དབང་བསྐུར་ཐོབ། །རྫོགས་རིམ་
ལ་དབང་ལོངས་སྐུའི་རྟེན་འབྲེལ་འགྲིག །བླ་མའི་ཐུགས་ཀའི་
ཧཱུཾ་ལས་འོད་མཐིང་ག །བདག་གིས་སྙིང་གར་ཞུགས་པས་ལུས་
ཀུན་ཁྱབ། །ཡིད་ཀྱི་སྒྲིབ་སྦྱངས་ཤེར་དབང་ལེགས་ཐོབ་སྟེ། །
ཐིག་ལེ་བསྒོམ་དབང་ཆོས་སྐུའི་རྟེན་འབྲེལ་འགྲིག །སླར་ཡང་
བླ་མའི་གནས་གསུམ་ས་བོན་ལས། །འོད་ཟེར་དཀར་དམར་
མཐིང་གསུམ་འཇའ་ཚོན་ལྟར། །འཕྲོས་ཏེ་བདག་གི་དཔྲལ་
མགྲིན་སྙིང་གའི་ལམ། །ལེགས་བརྒྱུད་ལུས་ཀུན་དབང་གཞུའི་
མདངས་ཀྱིས་ཁྱབ། །སྒོ་གསུམ་སྒྲིབ་པ་མ་ལུས་ཡོངས་དག་
ཅིང་། །བཞི་པའི་དབང་ཐོབ་རྫོགས་ཆེན་ཡེ་ཤེས་ཆེ། །བསྒོམ་

པར་དབང་བཞི་ངོ་བོ་ཉིད་ཀྱི་སྐུ། །འགྲུབ་པའི་རྟེན་འབྲེལ་
མཐའ་དག་འགྲིག་པར་གྱུར། །ཞེས་དབང་བླང་ལ། །དེ་ནས་རྩ་བའི་བླ་མ་
ལ་གསོལ་བ་ཕུར་ཚུགས་སུ་གདབ་པ་ནི། །ཕྱོགས་བཅུ་དུས་གསུམ་བདེ་
གཤེགས་མ་ལུས་པའི། །གསང་བ་གསུམ་བདག་དཔལ་ལྡན་ཧེ་
རུ་ཀཿ རྗེ་བཙུན་ཐུགས་རྗེའི་དབང་ཕྱུག་ཞབས་པད་ལ། །རྩེ་
གཅིག་གུས་པས་ཕྱག་འཚལ་སྐྱབས་སུ་མཆི། །གང་གི་སྐུ་གསུང་
ཐུགས་ཡོན་ཕྲིན་ལས་ཀྱི། །མཁྱེན་བརྩེ་ནུས་པའི་བྱིན་རླབས་མུ་
མེད་པས། །བདག་དང་མཐའ་ཡས་སེམས་ཅན་ཐམས་ཅད་ཀྱི། །
སྒོ་གསུམ་ཡེ་ཤེས་ཆེན་པོར་བྱིན་གྱིས་རློབས། །སྔོན་ལས་འཕྲལ་
རྐྱེན་གྱིས་སྐྱེད་མི་མི་མིན། །འབྱུང་པོའི་གདོན་ཚོགས་ཉེར་འཚེ་
ཀུན་ཞི་ཞིང་། །ཚེ་དཔལ་བསོད་ནམས་དབང་ཕྱུག་ལོངས་སྤྱོད་
སོགས། །ཕུན་ཚོགས་དང་ལ་གྱི་འཚོ་བར༴ ཆོས་བརྒྱད་མཚན་
འཛིན་སྲིད་པའི་འཁོར་བའི་ཆོས། །གཞན་དོན་འདོར་དང་
མྱང་འདས་མཐར་ལྟུང་སོགས། །དམ་པས་སྨད་པའི་བསམ་
སྦྱོར་ཇི་སྙེད་པ། །ནམ་ཡང་སྐྱེ་བ་མེད་པར༴ སེམས་ཉིད་ལས་
རུང་བག་ཡོད་དྲན་ཤེས་ལྡན། །ཚུལ་ཁྲིམས་དམ་ཚིག་སྡོམ་པ་
རྣམ་པར་དག །སྡིག་སྒྲིབ་ཉེས་ལྟུང་དྲི་མ་ཕྲ་མོས་ཀྱང་། །ནམ་
ཡང་གོས་པ་མེད་པར༴ དད་བརྩོན་ཤེས་རབ་སྙིང་རྗེ་ཕུན་
ཚོགས་ལྡན། །གཞན་ཕན་བྱང་ཆུབ་སེམས་གཉིས་ཟུང་དུ་ཆུད། །
ལུང་རྟོགས་ཆོས་ཀྱི་ནོར་བུར་རྒྱུད་ཕྱུག་སྟེ། །བླ་མེད་རྟོགས་པ་

སྐྱེ་བར༴ ནམ་ཞིག་འཇིག་རྟེན་འདི་ནས་འཕོ་བའི་ཚེ། །འདིར་
སྣང་གང་ལའང་ཆགས་ཞེན་དང་བྲལ་ཞིང་། །ལུས་སེམས་ཟུག་
རྔུ་ལས་གྲོལ་དགའ་བདེའི་ཡིད། །རབ་གསལ་ཏིང་འཛིན་ལྡན་
པར༴ ཁྱད་པར་མགོན་ཁྱོད་མཆོག་གསུམ་ཡི་དམ་ལྷ། །དཔའ་
བོ་མཁའ་འགྲོ་དམ་ཅན་སྲུང་མའི་ཚོགས། །མངོན་སུམ་སྤྲིན་
ལམ་ལས་བྱོན་བདག་བསུས་ཏེ། །འཇིགས་རུང་བར་དོའི་གཡུལ་
ལས་བསྒྲལ་དུ་གསོལ། །བདེ་ཆེན་ཞི་བའི་གྲོང་ཁྱེར་ཉམས་
དགའ་བར། །སྐྱབས་མཆོག་བླ་མའི་ཞབས་པད་གུས་བསྟེན་
ཅིང་། །གསུང་གི་བདུད་རྩིས་སེམས་རྒྱུད་ཡོངས་གྲོལ་ཏེ། །
སྟོབས་བཅུའི་གོ་འཕང་ཐོབ་པར་བྱིན་གྱིས་རློབས། །ཞེས་གསོལ་བ་
བཏབ་པས་རྩ་བའི་བླ་མ་དེ་ཉིད་དགྱེས་བཞིན་དུ་འོད་དུ་ཞུ་ནས་རང་གི་སྤྱི་བོ་
ནས་ཐིམ་པས་རང་གི་ལུས་ངག་ཡིད་གསུམ་དང་བླ་མའི་སྐུ་གསུང་ཐུགས་དབྱེར་
མེད་དུ་འདྲེས་སོང་སྙམ་པའི་ངང་ནས་སྐུ་གསུམ་བླ་མའི་རང་ཞལ་བལྟ་ཞིང་ཇི་
ཙམ་གནས་ཀྱི་བར་མཉམ་པར་བཞག་གོ །དེ་ནས་སྨོན་ལམ་འདི་ལྟར་བྱ་སྟེ། ན་
མ པདྨ་ཀཱ་ར་ཡེ། དཔག་ཡས་རྒྱལ་བའི་ཀུན་མཁྱེན་ཡེ་ཤེས་
འོད། །མ་ལུས་གཅིག་ཏུ་འབར་བའི་གཟུགས་སྐུའི་ཉི། །སྐལ་
བཟང་པད་ཚལ་བཞད་པའི་གཉེན་གཅིག་པུ། །སྐྱབས་མཆོག་
དྲིན་ཅན་བླ་མས་རྟག་ཏུ་སྐྱོངས། །གསང་གསུམ་སྒྱུ་འཕྲུལ་
བཀོད་པའི་རྣམ་རོལ་གྱིས། །བརྟན་གཡོ་ཀུན་ཁྱབ་རྗེ་བཙུན་
རྡོ་རྗེ་འཆང་། །ཁྱོད་ནི་བདག་གི་གཏན་གྱི་སྐྱབས་མཆོག་ཏུ། །

བདེ་ཆེན་ཆོས་སྐུའི་དབྱིངས་ལས་རྣམ་པར་བཞེངས། །གདོད་
མའི་མགོན་པོ་རང་རིག་རྡོ་རྗེ་སེམས། །ལྷན་སྐྱེས་ཡེ་ཤེས་ཆེན་
པོའི་འཛུམ་ཞལ་གང་། །མངོན་སུམ་མཇལ་བའི་དགའ་སྟོན་
དེ་ལྟ་བུ། །དྲན་པའི་གདུང་སེལ་ཁྱོད་ཀྱི་དྲིན་ལས་ཅི། །ཨེ་མ་
གཏན་གྱི་སྐྱབས་མཆོག་བླ་མ་རྗེ། །བདག་ནི་ཉིད་ཐུགས་སྤྲོས་
བྲལ་བདེ་ཆེན་དང་། །ནམ་ཞིག་དབྱེར་མེད་མ་གྱུར་དེ་སྲིད་དུ། །
རླབས་ཆེན་རྒྱལ་སྲས་སྤྱོད་པས་མཛེས་པར་སྨོན། །འདི་ནས་སྐྱེ་
བ་ཀུན་ཏུ་སྒོ་གསུམ་གྱི། །ཉེས་སྤྱོད་ལོག་པའི་བྱ་བར་གཏོགས་
སོ་ཅོག །སྲོག་དང་བསྡོས་ཏེ་བསྲུང་བའི་བསམ་སྦྱོར་གྱིས། །མ་
ལུས་དགེ་བའི་ཆོས་ཀུན་བསྡུད་པར་ཤོག །མཐའ་ཡས་འགྲོ་བ་
སྡུག་བསྔལ་བརྒྱ་ཕྲག་ལས། །བསྒྲལ་ཏེ་ཕན་དང་བདེ་བའི་ལམ་
བཟང་པོར།།འགོད་པའི་ཐབས་ཚུལ་ཇི་སྙེད་མཆིས་པ་རྣམས། །
དཀའ་བ་དང་དུ་བླངས་ཏེ་བསྒྲུབ་པར་ཤོག །ཚེ་རབས་ཀུན་ཏུ་
རིགས་གཟུགས་འབྱོར་པ་སོགས། །སྲིད་ཞིའི་ཕུན་ཚོགས་ཀུན་
ལ་སྤྱོད་པ་དང་། །དེ་དག་གློག་དང་ཆུ་བུར་ལྟར་གོ་ཞིང་། །
ཆགས་མེད་དམ་པའི་རྗེས་སུ་འཇུག་པར་ཤོག །ཁྱད་པར་རྡོ་
རྗེ་སློབ་དཔོན་ཞབས་བརྟན་ཞིང་། །གསང་ཆེན་བདུད་རྩིའི་
བཅུད་ཀྱིས་འཚོ་བ་དང་། །ཉམས་རྟོག་ཡོན་ཏན་མ་ལུས་རྫོགས་
གྱུར་ནས། །སྐལ་བཟང་གྲུབ་པའི་ས་ལ་རེག་གྱུར་ཅིག །གསང་
ཆེན་བླ་ན་མེད་པའི་བསྟན་པ་དང་། །མཇལ་བ་འདིའང་བླ་

མའི་དྲིན་ཡིན་པས། །དགེ་བ་འདི་ཡིས་མཐའ་ཡས་སེམས་ཅན་
ཀུན། །དཔལ་ལྡན་བླ་མའི་ལམ་གྱིས་གྲོལ་བར་ཤོག །རྒྱལ་དབང་
པདྨའི་བྱིན་རླབས་ནུས་མཐུ་དང་། །རིག་འཛིན་དཔའ་བོ་ཌཱ་
ཀིའི་བདེན་ཚིག་མཆོག །དམ་ཅན་སྲུང་མའི་ཕྲིན་ལས་མཐུ་
རྩལ་གྱིས། །བཀྲ་ཤིས་སྣང་བའི་དཔལ་གྱིས་ཁྱབ་གྱུར་ཅིག །ཅེས་
དང་། ཟངས་མདོག་དཔལ་རིར་སྐྱེ་བའི་སྨོན་ལམ་རྒྱས་བསྡུས་གང་རིགས་ཀྱང་སྤྲོ་
ན་བྱའོ། །ཞེས་རྩོན་ཆེན་པོ་ལ་བརྟེན་པའི་བླ་མའི་རྣལ་འབྱོར་རྒྱས་པ་ཞིག་དགོས་
ཞེས། ལུགས་ཟུང་མཁྱེན་པའི་གཏེར་མཛོད་མཁྱེན་རབ་ཆོས་འབྱོར་ལགས་ནས་ལྷ་
རྫས་རིན་ཆེན་གཉིས་པའི་གནང་སྐྱེས་དང་བཅས་ཏེ་བསྐུལ་བའི་བཞེད་སྐོང་དུ།
དུ་རི་དྲ་ཀརྨ་གུ་ཎས་རྗེ་བླ་མས་མཛད་པའི་བླ་མཆོད་ཆེན་མོ་ལས་འོས་པ་མཐའ་
དག་བྱིན་རླབས་ཆེ་ཁྱད་ཀྱིས་སྒྱུར་བཀོད་མ་བྱས་ཤིང་། ཕྱི་ནང་གི་མཆོད་པའི་ཚིག་
ཚོགས་ཉུང་ངུར་བསྡུས་ཏེ་ལེགས་པར་བསྒྲིགས་པ་འདིས་ཀྱང་འགྲོ་ཀུན་གྱོན་ཆེན་
པོའི་གོ་འཕང་ཐོབ་པའི་རྒྱུ་གྱུར་ཅིག །བཀྲ་ཤིས།། །།
༄༅། །རྗེ་བཙུན་གོང་མ་ལྔ་ལ་གསོལ་བ་འདེབ་པའི་
ཚིགས་སུ་བཅད་པ་ཡིད་ཀྱི་འདོད་འཇོ་
ཞེས་བྱ་བ་བཞུགས།
ན་མོ་གུ་རུ་བུདྡྷ་དྷ་ཛ་ཡེ། ཀུན་ནས་མཛེས་པའི་ཞལ་
དཀྱིལ་ཟླ་ལྟར་རྒྱས། །དགའ་བཞིའི་མཐར་སོན་ལྷན་སྐྱེས་ཡེ་
ཤེས་དང་། །ངེས་དོན་སྙིང་པོའི་སྐལ་ལྡན་གྲོལ་མཛད་པའི། །

རྗེ་བཙུན་བརྩེ་བ་ཆེན་པོར་གསོལ་བ་འདེབས། །མཚུངས་མེད་
གང་གི་སྲས་ཀྱི་ཐུ་བོ་པ། །དྷི ཡིག་ལས་འཁྲུངས་འཇམ་དཔལ་
མི་ཡི་ཟོལ། །བསོད་ནམས་ཡེ་ཤེས་ཚོགས་གཉིས་དགེ་མཚན་གྱི།།
དཔལ་ལྡན་རྩེ་མོའི་ཞབས་ལ་མགོན་ཕྱག་འཚལ། །བསྐྱེད་པའི་
རིམ་པས་ཐ་མལ་རྣམ་རྟོག་འཇོམས། །རྫོགས་པའི་རིམ་པས་
རང་བྱུང་ཡེ་ཤེས་བརྙེས། །ནམ་ཡང་བདེ་སྟོང་རོལ་བའི་དུས་
འདའ་བའི། །གྲགས་པའི་རྒྱལ་མཚན་འཛིན་ལ་ཀུན་ནས་དད། །
བཟོ་གསོ་སྒྲ་དང་ཚད་མ་ནང་དོན་རིག །ཀུན་ལ་གང་གི་བློ་
ཡིས་ཐོགས་པ་མེད། །ཟུར་ཕུད་ལྔ་པ་ངུར་སྨྲིག་འཛིན་པའི་
ཚུལ། །ས་སྐྱ་པཎ་ཆེན་ཞབས་ལ་ཕྱག་བགྱིའོ། །གང་ཐུགས་ཟབ་
རྒྱས་ཆོས་ཀྱི་ཆུ་གཏེར་ཏེ། །སྲིད་པའི་དཔལ་འབྱོར་འཁོར་ལོས་
བསྒྱུར་བ་བཞིན། །རྨད་བྱུང་ཡོན་ཏན་དུ་མའི་མཛོད་འཛིན་
པའི། །དཔལ་ལྡན་འཕགས་པར་དྭངས་པའི་ཡིད་ཀྱི་འདུད། །
ཟུང་འཇུག་རྡོ་རྗེ་འཆང་དབང་སྒྱུ་མའི་སྐུ། །ཡོངས་རྫོགས་
བསྟན་པའི་མངའ་བདག་ས་སྐྱ་པ། །དབང་པོའི་གྲངས་ལྡན་
ཡབ་སྲས་བརྒྱུད་པར་བཅས། །མི་མངོན་དབྱིངས་ནས་བདག་
ལ་བརྩེ་བས་དགོངས། །ཀྱེ་མ་ལུང་དུས་བསྟན་པའི་མཇུག་དུས་
སྐྱེས། །འོན་ཀྱང་ལས་འཕྲོ་བཟང་པོའི་བག་ཆགས་སད། །སྐྱོན་
མེད་བླ་མ་མཆོག་གི་བརྩེ་བས་བསྐྱངས། །སྐྱེས་སྟོབས་བློ་ཡིས་
ཤེས་བྱའི་གནས་ཀུན་རིག །མཁས་པའི་ལས་ལ་འཇིགས་མེད་

སྤོབས་པ་ཐོབ། །དེ་ལྟ་མོད་ཀྱི་བདུད་རིགས་བྱིན་རླབས་ཀྱིས། །
ལྷགས་བསམ་གཞན་ཕན་མཐུ་བྲལ་ཁོ་བོ་ལ། །མཁྱེན་ཞིང་བརྩེ་
ལ་ནུས་པ་གཏེར་མངའ་བ། །བསླུ་མེད་རྣམས་ཀྱིས་རྟག་ཏུ་
ཐུགས་རྗེས་གཟིགས། །སྤྱི་དང་བྱེ་བྲག་བསྟན་པ་རིན་ཆེན་འདི། །
མཆོག་ཏུ་འཕེལ་བའི་ནུས་པ་སྩལ་དུ་གསོལ། །ནམ་ཡང་ཤེས་
བྱའི་མཐའ་ལ་ཐུག་མེད་ཅིང་། །ལེ་ལོ་རྣམ་གཡེང་འགལ་རྐྱེན་
ཆེར་མང་བས། །གསུང་རབ་ཕལ་ཆེར་སྦྱོང་འདོད་ཡུལ་དུ་ལུས། །
ཕྱིན་ཆད་དེ་ཀུན་མཐར་ཕྱིན་མཛོད་འཛིན་ཤོག །ཐོག་མེད་
བག་ཆགས་འཐུག་པོས་གསལ་རིག་འདི། །བདེ་སྟོང་ངང་དུ་
ཅུང་ཟད་གནས་མ་ནུས། །ད་ནི་བླ་མའི་ཐུགས་རྗེས་སྣང་སྲིད་
འདི། །ལྷན་སྐྱེས་ཡེ་ཤེས་རོལ་པར་འཆར་གྱུར་ཅིག །འཁྲུལ་
ཟད་གོང་མ་རྣམས་ཀྱི་ཐུགས་རྗེ་དང་། །བདག་གི་གདུང་ཤུགས་
དྲག་པོས་གསོལ་བཏབ་པས། །ཆོས་མཐུན་དོན་རྣམས་འབད་
མེད་མཐར་ཕྱིན་ཏེ། །སྙིགས་དུས་བསྟན་པའི་ཉི་མར་བདག་
གྱུར་ཅིག །ཅེས་པ་འདི་ཡང་ཤྲཱི་ས་སྐུ་པ་ཤཱཀྱའི་དགེ་སློང་བྱམས་པ་ངག་དབང་
ཀུན་དགའི་མིང་ཅན་གྱིས་དཔལ་ས་སྐྱའི་གནས་མཆོག་བདེ་མཆོག་བླ་མ་བརྒྱུད་པ་
བཞུགས་པའི་གཙུག་ལག་ཁང་དུ་ཟབ་དོན་ཉམས་ལེན་གྱི་དཔྱད་རྒྱུ་དམ་མུ་ནས་
རྗེ་བཙུན་གོང་མ་རྡོ་རྗེ་འཆང་དང་དབྱེར་མེད་མ་མཆིས་པ་དེ་དག་གི་སྐུ་གསུང་
ཐུགས་ཀྱི་ཡོན་ཏན་ཡིད་ལ་དྲན་པའི་རྐྱེན་གྱིས་མྱུར་བར་བྲིས་པ་འདིས་སྐྱེ་བ་དང་
དང་སྲིད་པ་ཐམས་ཅད་དུ་སྐྱེས་ཆེན་དམ་པ་དེ་དག་གི་ཐུགས་བརྩེ་བ་ཆེན་པོས་
རྗེས་སུ་འཛིན་པར་གྱུར་ཅིག །སརྦ་མངྒ་ལཾ།། །།

ད༄༅། །རོང་སྟོན་ཆེན་པོའི་བླ་མའི་རྣལ་འབྱོར་
བཞུགས་སོ།།
༈ བླ་མ་ལ་ཕྱག་འཚལ་ལོ། །རོང་སྟོན་ཆེན་པོའི་བླ་མའི་རྣལ་འབྱོར་
ཉམས་སུ་བླང་བར་འདོད་པས། སྦྱོར་བ་སྐྱབས་སེམས་ནི། །སངས་རྒྱས་ཆོས་ཚོགས་
མས་སྐྱབས་སུ་འགྲོ་ཞིང་སེམས་བསྐྱེད་ལ། དངོས་གཞི་ཚོགས་ཞིང་གསལ་འདེབས་
པ་ནི། ཆོས་ཉིད་མི་འགྱུར་བུཏྟཱའི་ས་གཞིའི་སྟེང་། །རང་མདུན་
ནམ་མཁའ་མཆོད་སྤྲིན་རྒྱ་མཚོ་དང་། རྣམ་བཀྲའི་དབང་པོའི་
གཞུ་རིས་འཁྲུགས་པའི་དབུས། །དངོས་གྲུབ་སྣ་ཚོགས་སྩོལ་བའི་
རིན་ཆེན་ཁྲིར། །འཁོར་བའི་སྐྱོན་གྱིས་མ་གོས་འདབ་སྟོང་རྩེར། །
ཐབས་ཤེས་རང་བཞིན་ཉི་ཟླའི་གདན་སྟེང་ན། །རྒྱལ་དང་མི་
གཉིས་རྒྱལ་བའི་སྲས་ཀྱི་ཚུལ། །ས་བཅུའི་དབང་ཕྱུག་རྒྱལ་ཚབ་
མ་ཕམ་པའི། །རྣམ་འཕྲུལ་གངས་ཅན་འགྲོ་བ་ཡོངས་ཀྱི་མགོན།།
ཆོས་རྗེ་ཆོས་ཀྱི་རྒྱལ་པོ་རོང་སྟོན་རྗེ། །དཀར་དམར་མདངས་
ལྡན་མཚན་དཔེའི་དཔལ་གྱིས་བརྗིད། །ཕྱག་གཡས་ས་གནོན་
གཡོན་པས་མཉམ་བཞག་དང་། །ཞབས་ཟུང་རྡོ་རྗེའི་སྐྱིལ་ཀྲུང་
དྲང་པོར་བཞུགས། །རྣམ་གསུམ་ངུར་སྨྲིག་མཛེས་པའི་ན་བཟའ་
དང་། །དབུ་ལ་གསེར་མདོག་པཎ་ཞུའི་ཅོན་པན་འཆང་། །
འོད་ཟེར་བྱེ་བའི་འཕྲོ་འདུའི་བརྒྱན་པའི་སྐུ། །འགགས་མེད་
དྲུག་ཅུའི་དབྱངས་དང་ལྡན་པའི་གསུང་། །མཁྱེན་བརྩེ་ཟུང་

འཇུག་དཔག་པར་དཀའ་བའི་ཐུགས། །གསང་གསུམ་ཡོན་ཏན་
ཀུན་རྫོགས་མགོན་པོ་དེའི། །མཐའ་སྐོར་ཀུན་ཏུ་བླ་མ་ཡི་དམ་
དང་། །སངས་རྒྱས་བྱང་སེམས་ཉན་རང་འཕགས་པའི་ཚོགས། །
བསྟན་པའི་གསལ་བྱེད་གངས་ལྗོངས་མཛེས་པའི་རྒྱན། །རྣམ་
མང་འཁོར་གྱི་གཙོ་བོ་བཅུ་གཉིས་སོགས། །སྲས་བཅས་རྒྱལ་
བའི་འཁོར་ཚོགས་རྒྱ་མཚོར་བཅས། །བདག་ལ་དགྱེས་བཞིན་
མངོན་སུམ་བཞུགས་པ་ཡི། །གནས་གསུམ་འབྲུ་གསུམ་མཚན་
པའི་འོད་ཟེར་གྱིས། །སྐྱབས་གནས་རྒྱ་མཚོ་སྤྱན་དྲངས་དབྱེར་
མེད་གྱུར། །དེ་ནས་ཕྱག་མཆོད་སོགས་བྱ་བ་ནི། མང་དུ་ཐོས་པའི་ནགས་
ཀྱི་ཚལ་གནས་ཤིང་། །སྡེ་བདུན་རལ་ཚོགས་རྣམ་པར་གཡོ་བ་
ཅན། །སྒྲུབ་དང་སུན་འབྱིན་རིགས་པའི་སྟོབས་རྒྱས་པ། །སྨྲ་
བའི་སེང་གེ་རོང་སྟོན་ཞབས་ལ་འདུད། །བྱིན་རླབས་གཏེར་
ཆེན་རྩ་བརྒྱུད་བླ་མའི་ཚོགས། །དངོས་གྲུབ་འབྱུང་གནས་ཡི་
དམ་ཞི་ཁྲོའི་ལྷ། །རྒྱལ་དང་དེ་སྲས་འཕགས་པའི་ཚོགས་རྣམས་
ལ། །སྒོ་གསུམ་གུས་པའི་ཡིད་ཀྱིས་ཕྱག་འཚལ་ལོ། །ཕྱི་ནང་
གསང་བ་བླ་ན་མེད་པ་ཡི། །མཆོད་སྤྲིན་རྒྱ་མཚོས་རྟག་ཏུ་མཆོད་
པར་བགྱི། །སྒོ་གསུམ་བསགས་པའི་ཉེས་ཀུན་སོ་སོར་བཤགས།
དུས་གསུམ་དགེ་བ་ཀུན་ལ་རྗེས་ཡི་རང་། །ཟབ་ཡངས་ཆོས་ཀྱི་
འཁོར་ལོ་བསྐོར་བར་བསྐུལ། །རྟག་ཏུ་མྱ་ངན་མི་འདའ་བཞུགས་
སུ་གསོལ། །བདག་དང་གཞན་གྱིས་དགེ་བ་ཅི་བསགས་པ། །

མཁའ་མཉམ་འགྲོ་བས་བྱང་ཆུབ་ཐོབ་ཕྱིར་བསྔོ། །སྤྲོ་ན་མཎྜལ་ཕུལ།
དེ་ནས་གསོལ་བ་འདེབས་པ་ནི། གསང་གསུམ་ཡོན་ཏན་གཏེར་ལ་
དབང་འབྱོར་ཞིང་། །རྣམ་གསུམ་མཁས་པའི་བྱ་བས་དུས་
འདའ་བས། །དུས་གསུམ་རྒྱལ་བའི་བསྟན་པ་གསལ་མཛད་པ། །
རོང་སྟོན་ཆེན་པོའི་ཞབས་ལ་གསོལ་བ་འདེབས། །མཁྱེན་པས་
ཤེས་བྱ་ཀུན་གྱི་དེ་ཉིད་གཟིགས། །བརྩེ་བས་རིས་བྲལ་འགྲོ་བའི་
ཁམས་ཀུན་ཁྱབ། །ནུས་པས་རྒྱལ་བ་རྒྱ་མཚོར་ཅོ་འདྲི་བ། །རོང་
སྟོན་ཆེན་པོའི་ཞབས་ལ་གསོལ་བ་འདེབས། །གསུང་རབ་རྒྱ་
མཚོའི་དགོངས་དོན་ཆུ་བོའི་གཏེར། །ལེགས་བཤད་རྒྱ་མཚོའི་
འཇུག་ངོགས་ལ་བརྟེན་ནས། །བློ་གསལ་རྒྱ་མཚོའི་ཞིང་སར་
འབེབས་མཛད་པ། །རོང་སྟོན་ཆེན་པོའི་ཞབས་ལ་གསོལ་བ་
འདེབས། །མགོན་པོ་ཁྱོད་ཀྱིས་བྱང་ཆུབ་བརྙེས་པ་ན། །གདུལ་
བྱའི་ཚོགས་རྣམས་སྐྱོང་བར་ཞལ་བཞེས་བཞིན། །སྒྲིབ་བྲལ་ཡེ་
ཤེས་གཟིགས་པའི་སྤྱན་རས་ཀྱིས། །དུས་ཀུན་བདག་ཅག་སྐྱོང་
བར་མཛད་དུ་གསོལ། །ལྔ་བདོ་སྙིགས་མའི་རྒུད་པས་མནར་བ་
ཡི། །ཉམ་ཐག་མགོན་མེད་གྱུར་བའི་འགྲོ་བ་རྣམས། །བརྩེ་ཆེན་
ཁྱོད་ཀྱི་ཐུགས་རྗེའི་ལྕགས་ཀྱུ་ཡིས། །མྱུར་དུ་རྗེས་སུ་འཛིན་
པར་མཛད་དུ་གསོལ། །ཞེས་དང༌། གསུང་རབ་མ་སོགས་བསྟོད་པ་གང་
ཤེས་འདོན། དེ་ནས། སྐྱབས་གནས་ཀུན་འདུས་ཆོས་རྗེ་བླ་མ་ལ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ལན་གསུམ།

མཐའ་སྐོར་སྐྱབས་ཡུལ་རྩ་བའི་བླ་མར་འདུས། །བླ་མའི་གནས་
གསུམ་འབྲུ་གསུམ་འོད་ཟེར་རྣམས། །རིམ་དང་གཅིག་ཅར་བྱུང་
ནས་རང་ལ་ཐིམ། །སྒྲིབ་དག་དབང་དང་བྱིན་རླབས་དངོས་
གྲུབ་ཐོབ། །མཐར་ནི་བླ་མ་འོད་ཞུ་རང་ལ་ཐིམ། །ཐུགས་ཡིད་
དབྱེར་མེད་འོད་གསལ་གཉུག་མའི་ངང༌། །བློ་འདས་བརྗོད་
བྲལ་ཕྱག་རྒྱ་ཆེན་པོ་ཡི། །གནས་ལུགས་དོན་གྱི་བླ་མའི་རང་
ཞལ་བལྟ། །ཞེས་བརྗོད་ཅིང་ལྟ་བའི་ངང་ལ་མཉམ་པར་འཇོག དེ་ནས། སྐྱེ་བ་
ཀུན་ཏུ་སོགས་བསྔོ་བ་སྨོན་ལམ་གྱིས་མཐའ་བརྒྱན་པར་བྱའོ། །དེ་ལྟར་ཀུན་
མཁྱེན་ཆེན་པོའི་བླ་མའི་རྣལ་འབྱོར་འདི་ནི་གཟིམ་འོག་མཆོག་གི་སྤྲུལ་པའི་སྐུ་
རིན་པོ་ཆེས་བཀའི་གནང་ཞིང་། ཞབས་རིམ་པ་མཆོད་ལས་ཀྱི་ཁུར་འཛིན་པ་
མཁྱེན་རབ་ཆོས་རྗེའི་བཞེད་སྐོང་དུ། ཀུན་མཁྱེན་རོང་སྟོན་ཆེན་པོའི་གསུང་རབ་
ལ་ཤེས་ནས་དད་པ་ཐོབ་པ། ཤཱཀྱའི་དགེ་སློང་ཀུན་དགའ་བསྟན་པའི་རྒྱལ་མཚན་
གྱིས་ཆོས་ལུང་རི་ཁྲོད་དུ་སྦྱར་བ་དགེ་ཞིང་བཀྲ་ཤིས། །
༄༅། །ཚར་ཆེན་ཆོས་ཀྱི་རྒྱལ་པོ་ལ་ལམ་ཟབ་བླ་མའི་རྣལ་
འབྱོར་དང་འབྲེལ་བར་གསོལ་བ་འདེབས་པའི་རྡོ་རྗེའི་
གླུ་བྱིན་རླབས་བདུད་རྩིའི་ཆར་འབེབས་
ཞེས་བྱ་བ་བཞུགས་སོ།།
དབྱིངས་སྟོང་ཉིད་སྤྲོས་བྲལ་ནམ་མཁའི་ཀློང་། །གདངས་
གསལ་རིག་འགགས་མེད་འཇའ་གུར་དབུས། །སེང་ཁྲི་དང་པདྨ་

ཟླ་བའི་སྟེང་། །དཔལ་ཧེ་རུ་ཀདངོས་ཚར་པ་རྗེ། །སྐུ་དམར་
སྨུག་མཚན་དཔེའི་གཟི་བྱིན་འབར། །སྤྱན་བལྟ་སྟངས་བར་
སྣང་ཁམས་སུ་གཟིགས། །ཕྱག་གཡས་པས་ཆོས་འཆད་གླེགས་
བམ་དང་། །གཡོན་མཉམ་བཞག་བྷནྡྷ་ཚེ་བུམ་བསྣམས། །ཞབས་
རྡོ་རྗེའི་སྐྱིལ་ཀྲུང་དྲང་པོར་བཞུགས། །ཚུལ་རབ་མཛེས་ཆོས་
གོས་རྣམ་གསུམ་དང༌། །དབུ་པད་རག་མདངས་ཅན་ཞྭ་མོ་
གསོལ། །ཐུགས་བདེ་སྟོང་ཆེན་པོའི་རྣམ་རོལ་ལས། །སྐྱབས་
དཀོན་མཆོག་རྒྱ་མཚོ་སྤྲིན་བཞིན་གཏིབ། །མགོན་དཔའ་བོ་
མཁའ་འགྲོས་གླུ་གར་ལེན། །དཔལ་ཆོས་སྲུང་ནོར་ལྷས་བཀའ་
བཞིན་བསྒྲུབ། །ཀུན་ཐ་མལ་ཤེས་པ་རང་འགགས་ངང་། །སྣོད་
བཅུད་ཀུན་འོད་གསལ་ལྷ་སྐུར་ཤར། །སྐྱབས་ཀུན་འདུས་ཚར་
ཆེན་ཆོས་ཀྱི་རྗེ། །མགོན་རིགས་བརྒྱའི་ཁྱབ་བདག་རྡོ་རྗེ་འཆང་།
མཚན་བློ་གསལ་རྒྱ་མཚོ་དཔལ་བཟང་པོར། །བདག་སྙིང་ནས་
གུས་པས་གསོལ་བ་འདེབས། །སྒོ་གསུམ་པོ་མི་ཕྱེད་དད་ཕྱག་
འཚལ། །རབ་འབྱམས་ཀྱི་མཆོད་སྤྲིན་རྒྱ་མཚོས་མཆོད། །སྟོབས་
བཞི་ཡིས་སྡིག་ལྟུང་ཚོགས་ཀུན་བཤགས། །འཁོར་འདས་ཀྱི་
དགེ་ལ་རྗེས་ཡི་རང་། །ཟབ་རྒྱས་ཀྱི་ཆོས་འཁོར་བསྐོར་བཞིན་
དུ། །དུས་རྟག་ཏུ་བཞུགས་པར་གསོལ་བ་འདེབས། །ཚུལ་དེ་
ལས་བྱུང་བའི་དགེ་ཚོགས་ཀུན། །བྱང་ཆུབ་ཀྱི་སྙིང་པོར་བསྔོ་
བར་བགྱི། །དོན་བདེ་ཆེན་ཡེ་ཤེས་གཅིག་པུ་ལས། །ཟུང་འཇུག་

གི་རྣམ་རོལ་མཐའ་ཀླས་པ། །མཆོག་གསུམ་དང་རྩ་གསུམ་རྒྱ་
མཚོའི་དངོས། །ཕ་བླ་མ་ཚར་ཆེན་རྡོ་རྗེ་འཆང་། །རྗེ་ཁྱེད་ཀྱི་
ཐུགས་རྗེའི་ཡེ་ཤེས་ཀྱིས། །མི་བདག་དང་ཁམས་གསུམ་སེམས་
ཅན་ལ། །དུས་མྱུར་བ་ཉིད་དུ་གཟིགས་ནས་ཀྱང་། །རྐྱེན་བར་
ཆད་ཀུན་སོལ་དངོས་གྲུབ་སྩོལ། །གཞི་མ་དག་སྣང་བར་ངེས་
འབྱུང་གིས། །རྟེན་དལ་འབྱོར་སྙིང་པོ་ལེན་འདོད་བློས། །ལས་
དཀར་ནག་དགེ་སྡིག་བླང་དོར་ལ། །ཚུལ་བཞིན་དུ་བརྩོན་པར་
བྱིན་གྱིས་རློབས། །ལམ་ཐུན་མོང་ཉམས་ཀྱི་སྣང་བ་མཆོག །
བྱམས་སྙིང་རྗེ་བྱང་ཆུབ་སེམས་འབྱོངས་ཤིང༌། །སྔགས་ཐུན་
མོང་མིན་པའི་ཉམས་སྣང་ལ། །གཏིང་ངེས་ཤེས་སྐྱེ་བར་བྱིན་
གྱིས་རློབས། །འབྲས་དག་པའི་སྣང་བ་རྒྱལ་ཀུན་གྱི། །སྐུ་གསུང་
ཐུགས་མི་ཟད་རྒྱན་འཁོར་ལོ། །དུས་མྱུར་བ་ཉིད་དུ་ཐོབ་འདོད་
པས། །ལམ་ཟབ་མོར་འཇུག་པར་བྱིན་གྱིས་རློབས། །གཞི་སྨིན་
བྱེད་དབང་བཞིའི་ས་བོན་ཐེབས། །དམ་ཚིག་དང་སྡོམ་པ་རྣམ་
པར་དག །འཁོར་འདས་གཉིས་དབྱེར་མེད་སེམས་ཉིད་ཀྱི། །
དོན་དངོས་སུམ་མཐོང་བར་བྱིན་གྱིས་རློབས། །བསྐྱེད་རིམ་གྱི་
ཕྱི་ནང་ལྷ་སྐུར་དག །རླུང་གཏུམ་མོས་འབར་འཛག་དབུ་མར་
ཐིམ། །ཐུན་མོང་དང་ཁྱད་པར་ཕྱག་རྒྱ་ལས། །དཔེ་དོན་གྱི་ཡེ་
ཤེས་མཐོང་བྱིན་རློབས། །འབྲས་རྟེན་དང་བརྟེན་པ་གནས་
འགྱུར་པ། །རང་གཞན་གྱི་ཆེ་བ་གསུམ་ལྡན་པའི། །གོ་འཕང་དེ་

ཚེ་འདིར་མངོན་གྱུར་ནས། །དོན་ཡིད་བཞིན་འགྲུབ་པར་བྱིན་
གྱིས་རློབས། །དེ་ལྟ་བུའི་གོ་འཕང་མ་ཐོབ་བར། །ཆོས་བསྒྲུབ་
པའི་འགལ་རྐྱེན་ཀུན་ཞི་ཞིང་། །མགོན་རྒྱལ་བས་བསྔགས་པའི་
མཐུན་རྐྱེན་རྣམས། །འབད་མེད་དུ་འབྱུང་བར་བྱིན་གྱིས་རློབས།།
བསྟན་འཛིན་རྣམས་ཞབས་པད་བསྐལ་བརྒྱར་བརྟན། །བཤད་
སྒྲུབ་ཀྱི་བསྟན་པ་ཕྱོགས་བཅུར་འཕེལ། །འགྲོ་བ་ཀུན་བདེ་སྐྱེད་
རྫོགས་ལྡན་གྱི། །དཔལ་འབྱོར་ལ་སྤྱོད་པར་བྱིན་གྱིས་རློབས། །
ཚུལ་དེ་ལྟར་རྩེ་གཅིག་གསོལ་བཏབ་པས། །རྗེ་འཁོར་བཅས་
འོད་ཞུ་རང་ལ་ཐིམ། །མི་བདག་གི་སྒོ་གསུམ་ཀུན་གཞིར་བཅས།།
སྐྱབས་རྣམས་ཀྱི་གསང་གསུམ་ངོ་བོ་ཤར། །དབང་བཞི་ཐོབ་
སྒྲིབ་བཞིའི་བག་ཆག་དག །ལམ་རྣམ་བཞི་བསྒོམ་པའི་སྣོད་
རུང་དང་། །འབྲས་སྐུ་བཞི་ཐོབ་པའི་ནུས་ལྡན་བྱས། །དབྱིངས་
འོད་གསལ་ཆེན་པོར་རོ་གཅིག་གྱུར། །ཞེས་པ་འདི་ཡང་ཚར་ཆེན་ཆོས་
ཀྱིས་རྒྱལ་པོས་བྱིན་གྱིས་བརླབས་པའི་གནས་མང་མཁར་ཐུབ་བསྟན་དགེ་འཕེལ་
དུ་རྒྱལ་ཁམས་ཀྱི་བྱ་བྲལ་བ་འཇམ་དབྱངས་མཁྱེན་བརྩེའི་དབང་པོས་མི་ཕྱེད་དད་
པའི་གདུང་ཤུག་དྲག་པོས་གསོལ་བ་བཏབ་པ་ལས་གང་ཤར་གྱི་རྟོག་པ་ཡི་གེའི་
གཟུགས་སུ་འདུས་བྱས་པ། སླད་ཀྱི་འདར་གྲོང་ཆེན་ཆོས་འཁོར་ཡང་རྩེའི་མཆོད་
སྡོང་རིན་པོ་ཆེའི་མདུན་དུ་མངོན་པར་ཤེས་བཞིན་གྱི་དད་པས་གསོལ་བ་བཏབ་
པའི་དགེ་བས་འབྲེལ་ཚད་རྣམས་ཀྱི་རྒྱུད་ལ་རྗེ་བཙུན་བླ་མའི་ཡེ་ཤེས་གཟིགས་པ་
དམ་པའི་བྱིན་རླབས་འཇུག་པའི་རྒྱུར་གྱུར་ཅིག། །།

༄༅། །རིག་པ་འགྱུར་མེད་ཡེ་ཤེས་ཀྱི་སྐྱེས་བུ་ཆེན་པོའི་བླ་
མའི་རྣལ་འབྱོར་གྱི་ཟུར་རྒྱན་རིན་ཆེན་རྒྱན་ཕྲེང་
ཞེས་བྱ་བ་བཞུགས་སོ། །
རིགས་གསུམ་འཆང་བ་བརྟན་པ་པོ། །དང་ལ་ལྡན་སངས་རྒྱས་པདྨ་སྐྱེས། །ཡིད་
བཞིན་ནོར་བུ་ཆེན་པོ་འཆང་། །དོན་འགྲུབ་བསམ་པ་གྲུབ་པས་སྐྱོངས། །འདིར་རིག་
པ་འགྱུར་ཡེ་ཤེས་ཀྱི་སྐྱེས་བུ་ཆེན་པོའི་བླ་མའི་རྣལ་འབྱོར་ལ་ཟུར་རྒྱན་ཅུང་ཟད་སྦྱར་
བར་འདོད་ན། དང་པོ་སྐྱབས་འགྲོ་ནི། རང་གི་མདུན་གྱི་ནམ་མཁར་སྐྱབས་ཡུལ་
རྣམས་དངོས་སུམ་དུ་བཞུགས་པར་གྱུར། ན་མོ། སྐྱབས་དཀོན་མཆོག་
གསུམ་དངོས་སེང་ཆེན་རྗེར། །མ་མཁའ་མཉམ་འགྲོ་བ་བདག་
དང་བཅས། །དུས་དེང་ནས་བྱང་ཆུབ་སྙིང་པོའི་བར། །སེམས་
ཡིད་ཆེས་དད་པས་སྐྱབས་སུ་མཆི། །ལན་གསུམ། སེམས་བསྐྱེད་ནི། མ་
འགྲོ་ཀུན་སྲིད་ལས་བསྒྲལ་བའི་ཕྱིར་། །བདག་རྣམས་མཁྱེན་
སངས་རྒྱས་ཐོབ་པར་བྱ། །དོན་དེ་ཕྱིར་རྩ་གསུམ་འདུས་པའི་
དངོས། །མགོན་སེང་ཆེན་བླ་མའི་རྣལ་འབྱོར་བསྒོམ། །ལན་གསུམ།
ཚོགས་བསགས་པ་ནི། དཔལ་གསང་གསུམ་ཡུལ་དུས་ཀུན་ཁྱབ་
པའི། །སྐྱབས་ཚོགས་ཞིང་རབ་འབྱམས་ཇི་སྙེད་པ། །མི་བདག་
གི་ཐོག་དྲངས་འགྲོ་ཀུན་ལ། །ཐུགས་བརྩེ་བའི་ཉེ་བར་དགོངས་
སུ་གསོལ། །ལུས་རྡུལ་སྙེད་སྤྲུལ་བས་ལྷ་ཕྱག་འཚལ། །ངག་
དབྱངས་ཀྱི་ཡན་ལག་རྒྱ་མཚོས་བསྟོད། ཡིད་མོས་གུས་རྩེ་གཅིག་

དད་པས་འདུད། །བདག་སྒོ་གསུམ་གུས་པས་ཕྱག་འཚལ་ལོ། །
ལུས་ལོངས་སྤྱོད་དགེ་ཚོགས་ལས་གྲུབ་པའི། །རྫས་དངོས་འབྱོར་
ཡིད་སྤྲུལ་མཆོད་པའི་སྤྲིན། །ཡུལ་མཁའ་ཁྱབ་འཛད་མེད་ནམ་
མཁའ་མཛོད། །དཔལ་ཀུན་བཟང་རྣམ་འཕྲུལ་ཇི་བཞིན་འབུལ། །
ཚེ་ཐོག་མེད་ནས་བསགས་པའི་སྡིག་ལྟུང་དང་། །དེང་ལྷ་སྔགས་
ཏིང་འཛིན་སྒྲུབ་བ་ལ། །གེགས་བྱེད་པའི་ཉེས་པ་གང་བགྱིས་
པ། །དེ་མ་ལུས་འགྱོད་པས་བཤགས་ཤིང་བསྡོམ། །ཕྱོགས་བཅུ་
ཡི་སྐྱེ་འཕགས་ཐམས་ཅད་ཀྱིས། །དུས་གསུམ་དུ་བསགས་པའི་
དགེ་བའི་ལས། །འཁོར་འདས་ཀྱིས་བསྡུས་པ་ཐམས་ཅད་ལ། །
སྙིང་ཐག་པས་རྗེས་སུ་ཡི་རང་ངོ་། །གནས་འཁོར་བའི་སེམས་
ཅན་ཉོན་རེ་མོངས། །དེ་སྨིན་གྲོལ་མཆོག་ལ་འགོད་པའི་ཕྱིར། །
རྗེ་རྒྱལ་དང་དེ་སྲས་ཐམས་ཅད་ལ། །ཆོས་ཟབ་རྒྱས་ཀྱི་འཁོར་
ལོ་བསྐོར་བར་བསྐུལ། །དབྱིངས་ཞི་བར་གཤེགས་པ་བཞེད་
རྣམས་ལ། །མགོན་རྒྱལ་བའི་བསྟན་པ་རིན་ཆེན་དང་། །མ་འགྲོ་
ལ་ཕན་ཕྱིར་ཐུགས་རྗེ་ཡིས། །སྐུ་མྱ་ངན་མི་འདའ་བཞུགས་
གསོལ་འདེབས། །བདག་ཉིད་ཀྱི་དགེ་ཚོགས་ཅི་མཆིས་དང་། །
གཞན་འགྲོ་བས་དུས་གསུམ་བསགས་པའི་དགེ །ཇི་སྙེད་ཀུན་
བྱང་ཆུབ་མཆོག་གི་རྒྱུར། །འཁོར་གསུམ་དུ་དམིགས་པ་མེད་
པས་བསྔོ། །བདག་རྣལ་འབྱོར་སྟན་ཐོག་འདི་ཉིད་དུ། །སྔོན་
སྨོན་ལམ་དམ་ཚིག་གཅིག་པའི་ལྷ། །དཔའ་དགྲ་བླའི་ཞལ་

མཐོང་ལུང་བསྟན་ཐོབ། །རྒྱུད་བྱིན་རླབས་ཡེ་ཤེས་དབང་མཆོག་
བསྐུར། །ལུས་མཚན་དཔེ་རྡོ་རྗེའི་སྐུ་རུ་སྨིན། །ངག་ལོངས་སྤྱོད་
འཁོར་ལོའི་རྩ་འདུད་གྲོལ། །ཡིད་སྤྲོས་བྲལ་ཆོས་དབྱིངས་
དགོངས་པའི་ཀློང་། །དུས་ད་ལྟ་ཉིད་དུ་མངོན་འགྱུར་ཤོག །
ཅེས་བརྗོད། དེ་ནས་བླ་མའི་རྣལ་འབྱོར་དངོས་ལ་འཇུག་པ་ནི། ༈ རིག་པ་འགྱུར་
མེད་ཡེ་ཤེས་ཀྱི་སྐྱེས་བུ་ཆེན་པོའི་བླ་མའི་རྣལ་འབྱོར་བྱིན་རླབས་མྱུར་འཇུག་ཅེས་
བྱ་བར་བཞུགས་སོ། ། ཨེ་མ་ཧོ། མདུན་ནམ་མཁར་འཇའ་འོད་
འཁྲིགས་པའི་ཀློང་། །ལྷ་རྩ་གསུམ་དགྲ་ལྷའི་སྤྲིན་ཕུང་ལས། །ཕ་
སྐྱེས་མཆོག་ནོར་བུ་དགྲ་འདུལ་རྩལ། །བྱིན་ཐེབས་སེ་དགྱེས་
ཞལ་ངོམ་བཞིན་བཞུགས། །མགོན་རྒྱལ་བ་ཀུན་འདུས་ཐུགས་
རྗེ་ཅན། །དཔལ་ཨོ་རྒྱན་ཆེན་པོའི་སྤྲུལ་པའི་སྐུ། །རྗེ་རིགས་
གསུམ་གཅིག་འདུས་སེང་ཆེན་རྒྱལ། །བུ་མོས་གུས་བཟོད་མེད་
གདུང་ཤུགས་ཀྱིས། །ཕ་ཁྱོད་ལ་སྙིང་ནས་གསོལ་བ་འདེབས། །
ཐུགས་འོད་གསལ་འཕོ་འགྱུར་མེད་པའི་ངང་། །བྱམས་སྙིང་
རྗེའི་སྤྲིན་ཆེན་རྟག་ཏུ་འཁྲིགས། །ལས་སྨོན་ལམ་མཐུན་པའི་
གདུལ་བྱ་ལ།།བྱིན་བཙན་ཐབས་འབེབས་པའི་ཐུགས་རྗེ་ཅན། །
དཔའ་དགྲ་བླའི་སྐུ་ཆས་རེ་རེར་ཡང་། །ལྷ་རྩ་གསུམ་དཀྱིལ་
འཁོར་གྲངས་ལས་འདས། །དྲན་ཙམ་གྱིས་བྱིན་རླབས་དབང་
ཆེན་ཐོབ། །ཡབ་དཔའ་བོའི་བྲོ་བརྡུངས་ཁྲབས་སེ་ཁྲབ། །ཡུམ་
དཔའ་མོའི་གླུ་ལེན་ཤ་ར་ར། །རྟ་འདོ་རྗེའི་ཧེར་སྒྲ་ལྷངས་སེ་

ལྷང་། དཔའ་དགྲ་བླའི་བཞད་སྒྲ་ཆེམས་སེ་ཆེམ། །སེམས་མོས་
དུང་ཅན་གྱི་སྐྱེ་བོ་ལ། །དམ་མ་གཡེལ་མ་གཡེལ་བྱིན་གྱིས་
རློབས། །ལུས་འདི་ལ་དགྲ་བླའི་དཔའ་རྫོང་ཆོས། །ངག་འདི་ལ་
འཕྲུལ་གསུང་དབང་ཞིག་བསྐུར། །སེམས་འདི་ལ་བདེ་སྟོང་
རིག་རྩལ་སྤོར། །རྗེ་ཁྱེད་དང་དབྱེར་མེད་འགྲུབ་པར་ཤོག །བླ་
མ་མཁྱེན། ཞེས་ཅི་མང་དང་། བླ་མ་སྐྱེས་མཆོག་ཡིད་བཞིན་ནོར་
བུ་མཁྱེན། ཞེས་དང་། ཨོཾ་ཨཱ༔ཧཱུྃ་བཛྲ་མཧཱ་གུ་རུ་མ་ཎི་རཱ་ཛ་སརྦ་
སིདྡྷི་ཕ་ལ་ཧཱུྃ། ཞེས་བཟླས་མཐར་རང་དང་དབྱེར་མེད་བློ་འདས་ཆོས་སྐུའི་
ངང་དུ་བཞག བྱིན་རླབས་མྱུར་འཇུག་རིག་རྩལ་བརྡ་རྟགས་སྟོན། ཞག་བདུན་
གསོལ་བཏབ་རྗེས་སུ་ངེས་པར་འཛིན། །རང་གི་བློ་འདས་ངང་ནས་སེང་ཆེན་རྗེའི། །
བྱིན་རླབས་ཆེ་ཐོབ་རིག་པའི་རྡོ་རྗེས་སྤེལ། །ཐུན་མཐར་ཧོར་འདུལ་དང་རྟ་རྒྱུག་
གསོལ་འདེབས་དབྱངས་སྙན་པོས་བསྒྲགས་པར་བྱའོ། །Eaམས་ཅད་འདུལ་གྱི་ཟླ་བ་
གསུམ་པའི་ཚེས་ཉེར་གསུམ་ལའོ། །དགེའོ། །མངྒ་ལཾ། །གཞུང་བཞིན་ཉམས་སུ་བླང་།
བསྡུ་རིམ་ནི། བཟླས་པ་གསོལ་འདེབས་ཀྱི་མཇུག་ཏུ། བདག་དེ་ལྟར་གསོལ་
བ་བཏབ་པའི་མཐུས། །མགོན་གསང་གསུམ་བྱིན་རླབས་འོད་
ཟེར་འཕྲོས། །བདག་གནས་གསུམ་ཐིམ་པས་སྒྲིབ་བྱང་ཞིང་། །
སྐུ་གསུམ་གྱི་ཡེ་ཤེས་རྒྱུད་ལ་བཞག །མཐར་སྐྱེས་མཆོག་འོད་
ཞུ་རང་ལ་ཐིམ། །དབང་བྱིན་རླབས་དངོས་གྲུབ་ཐམས་ཅད་
ཐོབ། །སེམས་བློ་འདས་ཆོས་སྐུ་སྐྱེ་མེད་དབྱིངས། །དོན་མངོན་
གྱུར་རྫོགས་པ་ཆེན་པོར་ཨ། །ཞེས་དངོས་གྲུབ་བླང་ཞིང་རང་དང་དབྱེར་
མེད་བློ་འདས་ཆོས་སྐུའི་ངང་དུ་བཞག བསྔོ་སྨོན་ནི། དགེ་འདི་ཡིས་བདག་

གཞན་འགྲོ་བ་ཀུན། །རྗེ་རིགས་གསུམ་སྐྱེས་བུའི་གོ་འཕང་
མཆོག །དུས་ད་ལྟ་ཉིད་དུ་ཐོབ་ནས་ཀྱང་། །ཁམས་གསུམ་གྱི་
འཁོར་བ་སྟོངས་པར་ཤོག །ཅེས་བརྗོད། བཀྲ་ཤིས་ནི། བདག་སྐྱེ་བ་
ཚེ་རབས་ཐམས་ཅད་དུ། །མགོན་སེང་ཆེན་ལྷ་ཡིས་རྗེས་བཟུང་
ནས། །རྐྱེན་ཕྱི་ནང་གསང་བའི་བར་ཆད་ཞི། །དོན་མཆོག་ཐུན་
འགྲུབ་པའི་བཀྲ་ཤིས་ཤོག །ཅེས་བརྗོད་ཅིང་སྤྱོད་ལ་མ་དགེ་བའི་བྱ་བ་ལ་
འཇུག་གོ །དེ་ལྟར་བླ་མའི་རྣལ་འབྱོར་འདི་ཉིད་རྩེ་གཅིག་ཏུ་ཉམས་སུ་བླངས་ན།
བྱིན་རླབས་མྱུར་འཇུག་རིག་རྩལ་བརྡ་རྟགས་སྟོན། ཞག་བདུན་གསོལ་བཏབ་རྗེས་
སུ་ངེས་པར་འཛིན། ཞེས་གསུངས་བ་ལས་བསླུ་བ་མེད་ཅིང་ངེས་པ་ཡང་དག་པའོ།
ཞེས་ཟུར་རྒྱན་འདིའི་བསྡུ་རིམ་དང་བསྔོ་སྨོན་བཅས་ཚིག་བཅད་གསུམ་དགེ་འཕེལ་
སྤྲུལ་སྐུའི་གསུང་ཡིན་ཞིང་། དེ་བྱིངས་རྣམས་སྐྱེས་བུ་ཆེན་པོ་འདི་ཉིད་ཀྱི་བྱིན་
རླབས་ཀྱི་ཟིལ་བག་ཙམ་ཐོབ་པ་འཇིགས་མེད་རིག་པའི་དཔའ་བོའམ་ཤཱི་ལ་དྷ་ཛར་
འབོད་པས་སྦྱར་བ་བྱིན་རླབས་མྱུར་དུ་འཇུག་པའི་རྒྱུར་གྱུར་ཅིག ། ༈ གེ་སར་
གསོལ་བསྡུས་འདོད་དོན་མྱུར་འགྲུབ་བཞུགས་སོ། །རཾ་ཡཾ་ཁཾ། ཨོཾ་ཨཱཿཧཱུྃ། ཧཱུྃ།
རྩ་གསུམ་ཆོས་སྐྱོངས་གེ་སར་དགྲ་བླའི་ཚོགས། །རྒྱ་ཆེན་མཆོད་
སྦྱིན་གཏོར་མ་འདི་བཞེས་ལ། །རྣལ་འབྱོར་བདག་གི་འདོད་
པའི་དོན་རྣམས་ཀུན། །ཐོགས་མེད་མྱུར་དུ་འགྲུབ་པའི་ཕྲིན་
ལས་མཛོད། །ཅེས་པ་འང་རང་ལོ་བདུན་ཅུ་ཐམ་པ་གསར་ཚེས་ཆུ་རྟ་ལོའི་
དཔྱིད་རའི་ཚེས་ཉིན་གྱི་ནམ་ལངས་འོད་གསལ་གྱི་འཆར་སྒོར་སྣང་བ་བྱིན་
རླབས་ཚན་ཆེའོ། །མཁན་ཆེན་ཚུལ་ཁྲིམས་རྒྱལ་མཚན་གྱི་གསུང་ཡིན། །

༄༅། །རྗེ་བླ་མའི་གསོལ་འདེབས་ཐུགས་རྗེ་བསྐུལ་བའི་
རོལ་མོ་ཞེས་བྱ་བ་བཞུགས་སོ། ། །
དངོས་གྲུབ་ཀུན་སྩོལ་རྩ་བརྒྱུད་བླ་མ་དང་། །ཡི་དམ་ཞི་ཁྲོ་
སངས་རྒྱས་བྱང་སེམས་སོགས། །སྐྱབས་གནས་རབ་འབྱམས་
བདེན་པའི་བྱིན་མཐུ་ཡིས། །ཡིད་ལ་སྨོན་པའི་དོན་འདི་འགྲུབ་
གྱུར་ཅིག །ངག་གི་དབྱུང་པོའི་ཐུགས་བསྐྱེད་ལྷ་ལམ་དུ། །ཡོངས་
ཤར་མཁྱེན་པའི་དཀྱིལ་འཁོར་རབ་རྫོགས་ཤིང་། །ལེགས་བཤད་
གསུང་གི་འོད་དཀར་འབུམ་འཕྲོ་བ། །ཐུབ་བསྟན་རྒྱ་མཚོའི་
གཉེན་གྱུར་དེ་ལ་འདུད། །མདོ་རྒྱུད་གངས་ཀྱི་རི་བོ་ལས་འོངས་
པའི། །སྙན་བརྒྱུད་ཚད་མ་དལ་འབབ་རྣམ་བཞིའི་རྒྱུན། །ཐུགས་
གསང་མ་དྲོས་མཚོ་རུ་འཁྱིལ་བ་ཡི། །སློབ་བཤད་གདེངས་ཅན་
དབང་པོར་གསོལ་བ་འདེབས། །ཕྱི་རུ་ཞི་དུལ་བསླབ་པའི་
བརྟུལ་ཞུགས་མཛེས། །ནང་དུ་བྱང་ཆུབ་སེམས་ཀྱིས་ཐུགས་
རྒྱུད་གཏམས། །གསང་བ་རིམ་གཉིས་ཟབ་མོར་རྟགས་གཞོལ་
བའི། །གསུམ་ལྡན་རྡོ་རྗེ་འཛིན་པར་གསོལ་བ་འདེབས། །ལྔ་
བདོའི་སྨག་རུམ་ཡོངས་སུ་དཀྲིགས་པའི་དུས། །ཁྱེད་ཉིད་ཞི་
བའི་དབྱིངས་སུ་མནལ་མཛད་ན། །ལམ་སྟོན་མཚན་མོའི་མགོན་
སྐྱབས་སུ་ཡིས་བྱེད། །ཀྱེ་མ་སྐྱབས་གཅིག་བརྩེ་ཆེན་དབྱིངས་

ནས་དགོངས། །དེ་ཕྱིར་མགོན་ཁྱེད་གཡར་དམ་མི་འདོར་བ། །
སྙིགས་དུས་བསྟན་འགྲོའི་རྒུད་མུན་སེལ་བའི་སླད། །མཆོག་
སྤྲུལ་ངོ་མཚར་ཉིན་མོར་བྱེད་པའི་མགོན། །རིགས་བཟང་ཤར་
རིའི་ཕྲག་པར་མྱུར་འབྱོན་གསོལ། །སྐྱེ་བའི་ཕྲེང་བར་ཁྱེད་
ཞབས་ཡིད་བཞིན་ནོར། །གུས་པས་གཙུག་གི་རྒྱན་དུ་ཉེར་
འཆང་སྟེ། །གསུང་གི་བདུད་རྩི་རྟག་ཏུ་འཚོ་བ་དང་། །བྱང་
ཆུབ་ཐོབ་ཀྱང་རིགས་བདག་མི་འབྲལ་ཤོག །སྐྱབས་གནས་
ཀུན་འདུས་དཔལ་ལྡན་བླ་མ་ཡི། །མཁྱེན་བརྩེ་ནུས་པ་ཆེན་
པོའི་བྱིན་རླབས་དང་། །བདག་སོགས་རྩེ་གཅིག་གདུང་བས་
གསོལ་བཏབ་མཐུས། །ཇི་ལྟར་སྨོན་པ་བཞིན་དུ་འགྲུབ་པར་
ཤོག །ཅེས་པ་འདི་ཡང་ཀུན་མཁྱེན་ཕྱག་ན་པདྨོའི་རིགས་ཀྱི་ཅོད་པན་དམ་པ་
བདག་ཅག་རྣམས་ཀྱི་འདྲེན་མཆོག་བཀའ་དྲིན་མཚུངས་མེད་ཁྱབ་བདག་འཁོར་
ལོའི་མགོན་པོ་༧བཅོ་བརྒྱད་ཁྲི་ཆེན་རྡོ་རྗེ་འཆང་ཆེན་པོ་ངག་དབང་མཁྱེན་རབ་
ལེགས་བཤད་རྒྱ་མཚོ་བཀྲ་ཤིས་གྲགས་པའི་རྒྱལ་མཚན་དཔལ་བཟང་པོའི་ཞལ་སྔ་
ནས་གཟུགས་སྐུ་ཆོས་དབྱིངས་སུ་ཐིམ་ཚུལ་བསྟན་སྐབས་འདི་ག་རཱ་ཛ་པུར་འདུས་
ཚོགས་ནས་བླ་མཆོད་དང་འབྲེལ་མཆོད་སྤྲིན་སྤྲོ་སྐབས་ཚོགས་ཡོངས་ནས་གསུང་
བསྐུལ་མཛད་རྒྱུར་ས་སྐྱ་ཁྲི་འཛིན་སྒྲོལ་མ་ཕོ་བྲང་པ་ངག་དབང་ཀུན་དགས་ལྷག་
བསམ་དད་འདུན་རྩེ་གཅིག་པས་སྨོན་པའོ།། །།

༄༅། །བླ་མའི་ཞལ་གསུང་གསོལ་འདེབས་ཀྱི་
ཟུར་རྒྱུན་བཞུགས་སོ། །
ཨོཾ་སྭསྟི། བླ་མ་མཁྱེན་ནོ། །ལན་གསུམ། དྲིན་ཅན་རྩ་བའི་
བླམ་མཁྱེན་ནོ། །ལན་གསུམ། དྲིན་ཆེན་རྩ་བའི་བླ་མ་ཚུལ་ཁྲིམས་
རྒྱལ་མཚན་དཔལ་བཟང་པོ་ཁྱེད་མཁྱེན་ནོ། །ལན་གསུམ། བཀའ་
དྲིན་མཉམ་མེད་ཡིད་བཞིན་ནོར་བུའི་སྐུ། །སྲིད་ཞིའི་རྒུད་
སེལ་ཐར་ལམ་སྟོན་པ་པོ། །ཀུན་མཁྱེན་ཡིད་བཞིན་ཕུང་པོ་ཕ་
བླ་མ། །སྤྱི་བོར་བདེ་ཆེན་འཁོར་ལོའི་རྒྱན་དུ་བཞུགས། ། ༈ བླ་
མའི་གསོལ་འདེབས་བྱིན་རླབས་དཔལ་སྟེར་བ་ཞུགས་སོ། །མཁས་གྲུབ་སྐྱེས་
ཆེན་དུ་མས་རྗེས་སུ་བཟུང་། །མདོ་སྔགས་རིག་གནས་ཐོས་
བསམ་རྒྱ་ཆེར་ལྡན། །ཁྱད་པར་ཟབ་གསང་སྙན་བརྒྱུད་གདམས་
པའི་སྟེར། །ཚུལ་ཁྲིམས་རྒྱལ་མཚན་ཞབས་ལ་གསོལ་བ་འདེབས། །
མ་འོངས་གདུལ་བྱ་རྗེས་སུ་གཟུང་བའི་ཕྱིར། །རྒྱལ་བའི་བྱིན་
རླབས་དགེ་བའི་བཤེས་གཉེན་དང༌། །སྐལ་མཉམ་གཟུགས་
ཀྱིས་དམ་ཆོས་སྟོན་གསུངས་པའི། །བདེན་ཚིག་མངོན་སུམ་
སྣང་ལ་གསོལ་བ་འདེབས། །སྲིད་ཞིའི་ལེགས་ཚོགས་ཀུན་གྱི་
འབྱུང་གནས་མཆོག །གསང་ཆེན་ལམ་སྟོན་དྲིན་ཆེན་བླ་མ་ལ། །
དྭང་འདོད་ཡིད་ཆེས་རྩེ་གཅིག་དད་པ་དང༌། །དོན་ཡོད་རྣམ་

བཞིས་མཉེས་པ་བསྒྲུབ་པར་ཤོག །བསམ་སྦྱོར་དག་པས་ཚུལ་
བཞིན་བསྟེན་པའི་མཐུས། །ཡེ་ཤེས་གཟིགས་པའི་བྱིན་རླབས་
རྒྱུད་ལ་ཞུགས། །མདོ་སྔགས་ལམ་གྱི་ཉམས་ལེན་མཐར་ཕྱིན་
ནས། །དཔལ་ལྡན་བླ་མའི་དགོངས་ཀློང་མངོན་འགྱུར་ཤོག །
ཅེས་པ་འདི་ཡང་། ས་སྒང་བླ་མ་མཁས་བཙུན་ཐུབ་བསྟན་ཆོས་གྲགས་དཔོན་སློབ་
ལ་དཔལ་ས་སྐྱའི་སྙན་བརྒྱུད་ཟབ་མོའི་ཆོས་སྐོར་འགའ་ཞིག་ཕུལ་བའི་སྐབས། འདི་
ལྟར་བྲིས་ཞེས་བཀའ་ནན་ལྕི་བའི་ཞལ་ངོ་མ་ལྡོག་པར་རང་ཉིད་ཀྱིས་སྨྲས་པ་ཟབ་
མོའི་ཉམས་ལེན་མཐར་ཕྱིན་པའི་རྒྱུར་འགྱུར་བར་རྩ་བའི་བླ་མ་རྣམས་ཀྱིས་བྱིན་
གྱིས་བརླབ་ཏུ་གསོལ། དེའི་མཐར། སྐྱེ་བ་ཀུན་ཏུ་སོགས་བརྗོད། རྣམ་
དཀར་འདི་ཡིས་ཚེ་རབས་ཕྲེང་བ་ཀུན། །རྣམ་མཁྱེན་ཁྱེད་ཀྱི་
རྗེས་སུ་བཟུང་དུ་གསོལ། །རྣམ་མང་གསུང་གི་བང་མཛོད་
འཛིན་པ་ཡིས། །རྣམ་གྲོལ་འཕྲིན་ལས་ཕྱོགས་བརྒྱར་སྤེལ་བར་
ཤོག །ཅེས་པ་འདིའང་ཨ་དར་གྱིས་བསྐུལ་ངོར་མཁན་པོ་ཚུལ་ཁྲིམས་སྙན་གྲགས་
ཀྱིས་གསུངས་སོ། །སརྦ་མངྒ་ལཾ། །
༄༅། །ཐུགས་རྗེ་ཆེན་པོའི་སྒོམ་བཟླས་འགྲོ་དོན་མཁའ་
ཁྱབ་མ་ཞེས་བྱ་བ་བཞུགས་སོ།།
མ་ནམ་མཁའ་དང་མཉམ་པའི་སེམས་ཅན་ཐམས་ཅད་
བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །སངས་རྒྱས་

ཆོས་དང་དགེ་འདུན་རྣམས་ལ་སྐྱབས་སུ་མཆིའོ། །བླ་མ་ཡི་དམ་
མཁའ་འགྲོའི་ཚོགས་ལ་སྐྱབས་སུ་མཆིའོ། །རང་སེམས་སྟོང་
གསལ་ཆོས་ཀྱི་སྐུ་ལ་སྐྱབས་སུ་མཆིའོ། །ལན་གསུམ། སེམས་བསྐྱེད་པ་
ནི། སེམས་ཅན་ཐམས་ཅད་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་པ་སྤྱན་
རས་གཟིགས་ཀྱི་སྒོམ་བཟླས་ཉམས་སུ་བླང་བར་བགྱིའོ། ། ཞེས་
ལན་གསུམ། བདག་སོགས་མཁའ་ཁྱབ་སེམས་ཅན་གྱི། །སྤྱི་གཙུག་
པད་དཀར་ཟླ་བའི་སྟེང་། །ཧིཉྩལས་འཕགས་མཆོག་སྤྱན་རས་
གཟིགས། །དཀར་གསལ་འོད་ཟེར་ལྔ་ལྡན་འཕྲོ། ། འཛུམ་ལྡན་
ཐུགས་རྗེའི་སྤྱན་གྱིས་གཟིགས། །ཕྱག་བཞིའི་དང་པོ་ཐལ་སྦྱར་
མཛད། །འོག་གཉིས་ཤེལ་ཕྲེང་པད་དཀར་བསྣམས། །དར་དང་
རིན་ཆེན་རྒྱན་གྱིས་སྤྲས། །རི་དྭགས་ལྤགས་པའི་སྟོད་གཡོགས་
གསོལ། །འོད་དཔག་མེད་པས་དབུ་རྒྱན་ཅན། །ཞབས་གཉིས་
རྡོ་རྗེའི་སྐྱིལ་ཀྲུང་བཞུགས། །དྲི་མེད་ཟླ་བར་རྒྱབ་བསྟེན་པ། །
སྐྱབས་གནས་ཀུན་འདུས་ངོ་བོར་འགྱུར། །བདག་དང་སེམས་ཅན་
ཐམས་ཅད་ཀྱིས་མགྲིན་གཅིག་ཏུ་གསོལ་བ་འདེབས་པར་བསམ་ལ། ཇོ་བོ་སྐྱོན་
གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་དབུ་ལ་
བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་
གཟིགས་ལ་ཕྱག་འཚལ་ལོ། །ཞེས་གསུམ་མམ་བདུན་སོགས་ཅི་ནུས་བརྗོད།
དེ་ལྟར་རྩེ་གཅིག་གསོལ་བཏབ་པས། །འཕགས་པའི་སྐུ་ལས་

འོད་ཟེར་འཕྲོས། །མ་དག་ལས་སྣང་འཁྲུལ་ཤེས་སྦྱངས། །ཕྱི་
སྣོད་བདེ་བ་ཅན་གྱི་ཞིང་། །ནང་བཅུད་སྐྱེ་འགྲོའི་ལུས་ངག་
སེམས། །སྤྱན་རས་གཟིགས་དབང་སྐུ་གསུང་ཐུགས། །སྣང་
གྲགས་རིག་སྟོང་དབྱེར་མེད་འགྱུར། །ཞེས་པའི་དོན་བསྒོམ་བཞིན་དུ།
ཨོཾ་མ་ཎི་པདྨེ་ཧཱུྃ་ཅི་འགྲུབ་བཟླ། མཐར་འཁོར་གསུམ་མི་རྟོག་པའི་རང་ངོར་
མཉམ་པར་བཞག །བདག་གཞན་ལུས་སྣང་འཕགས་པའི་སྐུ། །སྒྲ་
གྲགས་ཡི་གེ་དྲུག་པའི་དབྱངས། །དྲན་རྟོག་ཡེ་ཤེས་ཆེན་པོའི་
ཀློང་། །དགེ་བ་འདི་ཡིས་མྱུར་དུ་བདག །སྤྱན་རས་གཟིགས་
དབང་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་
ཡི་ས་ལ་འགོད་པར་ཤོག །ཐུགས་རྗེ་ཆེན་པོའི་སྒོམ་བཟླས་འགྲོ་དོན་མཁའ་
ཁྱབ་མ་ཞེས་པ་གྲུབ་ཆེན་ཐང་སྟོང་རྒྱལ་པོའི་གསུང་བྱིན་རླབས་ཅན་ནོ། །
༄༅། །སྔོན་འགྲོ་མདོར་བསྡུས་བྱང་ཆུབ་ལམ་བཟང་
བཞུགས་སོ། །
ན་མོ་བདག་སོགས་འགྲོ་ཀུན་བྱང་ཆུབ་བར། །རྩ་བ་གསུམ་
ལ་སྐྱབས་སུ་མཆི། །གཞན་དོན་སངས་རྒྱས་འཐོབ་བྱའི་ཕྱིར། །
སྨོན་འཇུག་དོན་དམ་བྱང་སེམས་བསྐྱེད། །ཨ། བདག་ཉིད་སྤྱི་
བོར་པད་ཟླའི་སྟེང་། །བླ་མ་རྡོར་སེམས་ཡབ་ཡུམ་གྱི། །ཐུགས་
ཀའི་སྔགས་ལས་བདུད་རྩིའི་རྒྱུན། །བབས་པས་ནད་གདོན་སྡིག་

སྒྲིབ་སྦྱངས། །ཡི་གེ་བརྒྱ་པ་བརྗོད། རྡོར་སེམས་འོད་ཞུ་རང་ལ་ཐིམ། །
ཨོ་ཨཱཧཱུྃ། སྐུ་གསུམ་ཞིང་ཁམས་ལོངས་སྤྱོད་དང༌། །ཕྱི་ནང་
གསང་བའི་མཆོད་པའི་སྤྲིན། །དཀོན་མཆོག་རྩ་བ་གསུམ་ལ་
འབུལ། །བཞེས་ནས་མཆོག་ཐུན་དངོས་གྲུབ་སྩོལ། །ཨོཾ་ཨཱ་ཧཱུཾ་
གུ་རུ་དེ་ཝ་ཌཱ་ཀི་ནཱི་ས་པཱ་རི་ཝཱ་རཏྣ་མཎྜལ་པཱུ་ཛ་མེ་གྷ་ཨཱཧཱུཾ།
རང་མདུན་ནམ་མཁར་འཇའ་འོད་ཀློང་། །རྩ་བའི་བླ་མ་ཐོད་
ཕྲེང་རྩལ། །བརྒྱུད་གསུམ་རིག་འཛིན་རྒྱ་མཚོས་བསྐོར། །སྐྱབས་
ཀུན་འདུས་པའི་ངོ་བོར་བཞུགས། ཚིག་བདུན་གསོལ་འདེབས་དང་
བསྙེན་པ་བཛྲ་གུ་རུ་ལ་འབད། །མཐར། གནས་གསུམ་འབྲུ་གསུམ་འོད་
ཟེར་གྱིས། །བྱིན་རླབས་དབང་དང་དངོས་གྲུབ་ཐོབ། །བླ་མ་
འོད་ཞུ་རང་ལ་ཐིམ། །དབྱེར་མེད་མ་བཅོས་ལྷུག་པར་བཞག །
དགེ་བ་བསྔོའོ། ཞེས་པའང་མཁྱེན་བརྩེའི་དབང་པོས་སོ། ། ༈ པདྨ་འོད་དུ་བགྲོད་
པའི་སྨོན་ལམ་རིག་པ་འཛིན་པའི་ཤིང་རྟ་བཞུགས་སོ། །ཨོཾ་ཨཱཿཧཱུྃ་བཛྲ་གུ་རུ་
པདྨ་སིདྡྷི་ཧཱུཾ། མི་ཤིགས་ཐིག་ལེ་ཆེན་པོའི་ཡེ་ཤེས་ནི། །འོད་
གསལ་གཉུག་མའི་མཁའ་དབྱིངས་དྭངས་པའི་ངོས། །ཟུང་
འཇུག་དབང་པོའི་གཞུ་ལྟར་མངོན་སྣང་བའི། །ནང་བཞིན་
སྤྲུལ་པའི་ཞིང་མཆོག་པདྨ་འོད། །ཆོས་ཉིད་དངོས་གསུམ་
འཇའ་ཟེར་ཐིག་ལེའི་ཀློང་། །ཉམས་སྣང་གོང་འཕེལ་གཞལ་
མེད་ཁང་ཆེན་པོར། །རིག་པ་ཚད་ཕེབས་དཔའ་བོ་ཌཱ་ཀིའི་
ཚོགས། །ཆོས་ཟད་བློ་འདས་རྡོ་རྗེའི་གླུ་གར་བསྒྱུར། །དེ་དབུས་

གདོད་མའི་མགོན་པོ་འོད་མཐའ་ཡས། །སྙིང་རྗེའི་གཏེར་ཆེན་
ཕྱག་ན་པདྨོ་དང་། །སྐུ་གསུམ་ཀུན་འདུས་འཆི་མེད་ཐོད་ཕྲེང་
རྩལ། །གང་གདུལ་སྤྲུལ་པའི་མཚན་མཆོག་བརྒྱད་ལ་སོགས། །
མཚན་དང་སྐུ་ཡི་རྣམ་རོལ་མཐའ་ཀླས་པའི། །སྒྱུ་འཕྲུལ་དྲ་བ་
ཆེན་པོའི་འདུན་ས་དེར། །བདག་གཞན་མཁའ་ཁྱབ་ཡིད་ཅན་
རྒྱ་མཚོ་ཀུན། །ཚེ་འདི་འཕོས་མ་ཐག་ཏུ་སྐྱེ་བར་ཤོག །དེར་
ཡང་རིག་འཛིན་རྣམ་བཞིའི་གསེང་ལམ་ལ། །བརྟེན་ནས་སྐུ་
དང་ཡེ་ཤེས་རྒྱ་མཚོའི་དངོས། །མཚོ་སྐྱེས་བླ་མའི་གོ་འཕང་
མྱུར་ཐོབ་ནས། །རང་གཞན་དོན་གཉིས་ལྷུན་གྱིས་གྲུབ་པར་
ཤོག །ཅེས་པའང་རིག་འཛིན་གྱི་བཙུན་པ་འཇམ་དབྱངས་མཁྱེན་བརྩེའི་དབང་
པོའི་བརྗོད་པ་སིདྡྷི་རསྟུ།།
༄༅། །སྣང་བ་མཐའ་ཡས་བསྒོམ་དོན་བཞུགས་སོ། །
བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །བཟང་
སྤྱོད་ནས་འབྱུང་བའི། བདག་ནི་འཆི་བའི་དུས་བྱེད་གྱུར་པ་ན། །
སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །མངོན་གསུམ་སྣང་
བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་
ཏུ་འགྲོ །དེར་སོང་ནས་ནི་སྨོན་ལམ་འདི་དག་ཀྱང་། །ཐམས་
ཅད་མ་ལུས་མངོན་དུ་འགྱུར་བར་ཤོག །ཅེས་པ་གསུངས་པ་ལ་

བརྟེན་ནས་མཛད་པའི་སྣང་བ་མཐའ་ཡས་ཀྱི་བསྒོམ་དོན་ནི།
དགོངས་པོ་ཉལ་བའི་དུས་སུ། གློ་གཡས་པ་འོག་ཏུ་བཅུག་ནས་
ཉལ་ལ། སྐྱབས་འགྲོ་སེམས་བསྐྱེད་བྱས་ལ། ས་ཕྱོགས་འདི་བདེ་
བ་ཅན་གྱི་ཞིང་ཁམས་ཡིན་སྙམ་དུ་བསམ་ལ། རང་ཡི་དམ་དུ་
བསྒོམ། མདུན་དུ་པདྨ་དང་ཟླ་བའི་སྟེང་དུ་སྣང་བ་མཐའ་ཡས་
སྐུ་མདོག་དམར་པོ་ཕྱག་མཉམ་བཞག་གི་ཕྱག་རྒྱའི་སྟེང་ན་
ལྷུང་བཟེད་བདུད་རྩིས་གང་བ་བསྣམས་པ། ཞབས་དཀྱིལ་ཀྲུང་
དུ་བཞུགས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཅིག་
བསྒོམ། དེའི་མཐའ་མ་ན་ཕར་བླ་མ་རྣམས་ཀྱིས་བསྐོར་ནས་
བཞུགས་པར་བསམ། དེའི་ཕྱི་རོལ་ནས་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱིས་བསྐོར་ནས་བཞུགས་པར་
བསམས་ལ། ཡིད་ཀྱིས་ཕྱག་གསུམ་དེ་རྣམས་ལ་བཙལ། བཟང་
སྤྱོད་ནས་འབྱུང་བའི་ཡན་ལག་བདུན་པའམ། དེ་མེད་ན་ཁོ་
བོས་བྱས་པའི་ཆོས་སྤྱོད་བཅུ་པ་ཚར་གསུམ་འདོན། དེ་ནས་
དབུགས་ཕྱིར་རྒྱུ་བ་དང་བསྟུན་ལ་རང་གི་སེམས་རྒྱལ་བའི་
ཐུགས་ཀར་ཐིམ་ནས་རྒྱལ་བའི་ཐུགས་དང་དབྱེར་མེད་དུ་
བསམ། དབུགས་ནང་དུ་འཇུག་པའི་དུས་སུ་རྒྱལ་བའི་ཐུགས་
ཀ་ནས་འོད་བྱུང་བདག་གི་ངག་གི་ལམ་ནས་ཞུགས་ནས་སྙིང་
གར་ཐིམ་པས་རྒྱལ་བའི་ཐུགས་དང་རང་སེམས་དབྱེར་མེད་
དུ་བསམ། དེ་འདྲ་ཁོར་གསུམ་བྱས་པའི་ཐ་མ་ལ་སངས་རྒྱས་

དང་བྱང་ཆུབ་སེམས་དཔའ་རྣམས་བླ་མ་ལ་ཐིམ། བླ་མ་རྣམས་
སྣང་བ་མཐའ་ཡས་ལ་ཐིམ། སྣང་བ་མཐའ་ཡས་འོད་དུ་ཞུ་ནས་
བདག་ལ་ཐིམ།བདག་ཀྱང་འོད་དུ་ཞུ་ནས་དེར་སངས་རྒྱས་ཡི་
དམ་རང་སེམས་གསུམ་དུ་དབྱེར་མེད་དུ་འདྲེས་པར་བསམས་
ལ། སྨོན་ལམ་འདི་གདབ། རྒྱལ་བའི་དཀྱིལ་འཁོར་བཟང་ཞིང་
དགའ་བ་དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་
མཐའ་ཡས་རྒྱལ་བའི་མངོན་སུམ་དུ། །ལུང་བསྟན་པ་ཡང་
བདག་གིས་དེར་ཐོབ་ཤོག། །ཅེས་སྨོན་ལམ་དེ་བཏབ་ལ། དེའི་ངང་
ལ་ཡིད་གཞན་དུ་མི་འགྱུར་བར་གཉིད་ལོག་པར་བྱའོ། །དེ་
ལྟར་བྱས་པས་ཕྱི་མ་ལ་ལུས་འདི། སྦྲུལ་ཤུན་པ་བརྗེས་པ་ལྟར་
བོར་ནས་ནུབ་ཕྱོགས་བདེ་བ་ཅན་དུ་པདྨོ་ལས་བརྫུས་ཏེ་སྐྱེས་
ནས་སྣང་བ་མཐའ་ཡས་ལས་ཆོས་ཉན་པར་དཀོན་མཆོག་
བརྩེགས་པ་ལས་གསུངས་སོ། །སྣང་བ་མཐའ་ཡས་ཀྱི་བསྒོམ་
དོན་ཆོས་ཀྱི་རྗེ་ས་སྐྱ་པཎྜི་ཏས་མཛད་པའོ། །
༄༅། །གཅོད་ཀྱི་བླ་མའི་རྣལ་འབྱོར་འཕོ་བ་ལུས་སྦྱིན་
དང་བཅས་པ་ཚིག་བཅད་དྭངས་གསལ་ཤེལ་
གྱི་ཕྲེང་བ་བཞུགས་སོ། །

ན་མོ་གུ་ར་ཝེ། ཐོག་མར་བླ་མ་བརྒྱུད་པ་ལ་གསོལ་བ་འདེབས་ཏེ། ཆོས་
སྐུ་ཡུམ་ཆེན་ཤཱཀ་ཐུབ་འཇམ་དཔལ་དབྱངས། །འཕགས་ལྷ་
དམ་པ་སྐྱོ་སྟོན་ལབ་ཀྱི་སྒྲོན། །གཅོད་ཀྱི་བཀའ་བབས་བསོད་
ནམས་དཔལ་འབྱོར་ནས། །འདྲེན་མཆོག་རྩ་བའི་བླ་མའི་བར་
བྱོན་པའི། །གཅོད་ཡུལ་བརྒྱུད་པའི་བླ་མ་ཐམས་ཅད་ལ། །གུས་
པས་གསོལ་བ་འདེབས་སོ་བྱིན་གྱིས་རློབས། །བདག་འཛིན་བློ་
ཡི་ཐོང་བར་བྱིན་གྱིས་རློབས། །བདག་མེད་ལྟ་བ་རྟོགས་པར་
བྱིན་གྱིས་རློབས། །ཚེ་འདི་བློ་ཡིད་ཐོང་བར་x གཞན་ཕན་
བྱང་སེམས་འབྱོང་བར་x བདུད་བཞི་རྩད་ནས་ཆོད་པར་x
མཆོག་གི་དངོས་གྲུབ་ཐོབ་པར་བྱིན་གྱིས་རློབས། །འདི་མ་ཏིས་
གསར་བྲིས། དེ་ནས་དབང་སྡུད་དང་། ཟིལ་གནོན་གཉིས་ལས། དང་པོ་དབང་སྡུད་
ལ། གཅོད་ཀྱི་དབང་སྡུད་ཀྱི་ཞལ་ཤེས་ནི། དང་པོ་རྐང་གླིང་ལན་གསུམ་ལག་མཐིལ་
དུ་བརྡབ་སྟེ། མ་འཇིགས་ཤིག མ་སྐྲག་ཅིག མ་སྔངས་ཤིག ཅེས་སྒྲ་
གྲགས་པར་བསམ། རྐང་གླིང་ནི་ཧེ་རུ་ཀའི་རོལ་མོ་ཞེས་གསང་སྔགས་ང་འི་ཁྱད་
པར་ཡིན་པས། འབྱུང་པོ་ཕྲ་མོ་རྣམས་དེའི་སྒྲ་ལ་སྔངས་སྐྲག་སྲིད་ངས་གལ་ཆེ་བར་
གསུངས་སོ། །དེ་ནས་སྙན་པའི་ལན་གསུམ་རྗེས་མ་བཅད་གཏུབ་ཕྱག་ལེན་ལྟར་
གསུངས་ཏེ་ཀྱེ་ཉོན་ཅིག ཀྱེ་འདུས་ཤིག འདུས་ཤིག མྱུར་དུ་
འདུས་ཤིག ཅེས་སྒྲ་གྲགས་པར་བསམ་སྟེ། ཕཊ༔ ལན་གསུམ་བརྗོད་པའི་གོ་
དོན་ནི། ཕཊ དང་པོས་ཀྱེ་ཉོན་ཅིག ཅེས་ཤེར་ཕྱིན་ཆོས་ཉིད་ཀྱི་བདེན་པ་
དང༌། ཆོས་སྐུའི་རང་སྒྲས་བསྐུལ་བར་བསམ། ཕཊ གཉིས་ང་ས་འདུས་ཤིག
ཅེས་ཉམ་ཐག་པ་སྐྱབས་དང་ཕྲད་པ་ལྟ་བུའི་དགའ་སྤྲོ་དང་ལྡན་པས་འདུས་པར་

བསམ་། གསུམ་པས་མྱུར་བར་ད་ལྟ་ཉིད་དུ་འདུས་ཤིག གང་འདུས་ན།
རྣལ་འབྱོར་པ་བདག་ཅག་དཔོན་སློབ་ཡོན་མཆོད་མི་ནོར་
འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་གནས་
འདོན་ལུས་གདོན་གྱི་གཙོ་བྱས་ཕོ་གདོན་རྒྱལ་པོ། མོ་གདོན་
འདྲེ་མོ། ཀླུ་གདོན་ས་བདག ཁེ་ཚོལ་བ། གླགས་བལྟ་བ། མཐོ་
འཚམས་པ། ཡེངས་བརྒབ་པ། གནའ་འདྲེ་རྙིང་པ། ད་འདྲེ་
གསར་པ། ནད་བདག རིམས་བདག ཡམས་བདག སྣང་ཞིང་
སྲིད་པའི་ལྷ་འདྲེ། རྒྱལ་བློན་འབངས་གསུམ། རྩད་རྩ་ལག
འབྲེལ་བ་འབྲེལ་བརྒྱུད་འཁོར་དང་བཅས་པ་ཕན་བྱ་གནོད་
བྱེད་དང་བཅས་པ་ཐམས་ཅད། རྗེ་བཙུན་རྡོ་རྗེ་རྣལ་འབྱོར་
མ། མ་རིགས་བཞིའི་མཁའ་འགྲོ། བཀའ་གྲུབ་ཐོབ་གཅོད་
ཡུལ་བརྒྱུད་པའི་བླ་མ་རྣམས་ཀྱི་བདེན་སྟོབས་ཀྱིས་རི་ན་བུན་
གྱིས་གཡོགས་པ། སྨུག་པ་རླུང་གིས་བདས་པ། སྦྲང་བུ་ཤ་ལ་
རུབ་པ་བཞིན་དུ་འདིར་འདུས་ཤིག ཨ་ཧཱུཾ། ཞེས་པ་དང་པོས་རང་
གནས་ནས་སྤག ཧཱུཾ་གཉིས་པས་ལམ་ཞུགས། ཧཱུྃ་གསུམ་པས་རང་ལུས་ཀྱི་གཡས་
གཡོན་མདུན་རྒྱབ་སྟེང་འོག་རྣམས་དང་ཁད་ཉེ་བར་འུབ་ཀྱིས་བསྡུས། ཕཊ༔
དྲག་པོ་གཅིག་གིས་རང་ལུས་ལ་སིབ་ཀྱིས་བསྟིམ། སླར་ནན་ཏན་སྤྲོ་ན། ཨ་ཧཱུཾ།
ཞེས་པས་སྔར་ལྟར་འུབ་ཀྱིས་བསྡུས་ནས། ཕཊ་ཅེས་པས་སིབ་ཀྱིས་བསྟིམ་པ་ལན་
གཉིས་ཏེ་ཀུན་དྲིལ་ལན་གསུམ་གྱིས་དགུག་བསྟིམ་རང་ལུས་ལ་སྡུད་མང་བྱས་པར་
བསྡུ་བ་ནི་དབང་བསྡུད་དོ། །གཉིས་པ་ཟིལ་གནོན་སེམས་ཀྱིས་བྱ་བ་ནི། གང་

དབང་བསྡ་བྱའི་གནས་གདོན་ལུས་གདོན་ལྷ་འདྲེ་འཁོར་དང་བཅས་པ། རང་ལུས་
ལ་བསྟིམ་པ་དེ་དང་། རང་སེམས་སྟོང་པ་སྐྱེ་འགག་དང་བྲལ་བའི་ཆོས་སྐུ་གཉིས་
དབྱེར་མེད་དུ་ཁྲུགས་ཀྱིས་བསྲེས་ལ་ཅི་ནུས་སུ་མཉམ་པར་བཞག་པ་ནི་ཟིལ་གནོན་
ཏེ། སྐར་ཆེན་ཐིག་འོག་དག་ཏུ་གཞུག ཅེས་གསུངས་ང་འི་དཔེ་དོན་ནི། དཔེར་ན་
ཉི་མ་སྤྲིན་བྲལ་ཤར་བ་ན། སྣང་བྱེད་ཀྱི་ཚོགས་རྒྱུ་སྐར་སོགས་གཟི་འོད་འབར་བ་
མཐའ་དག་གི་འོད་ཕྱུང་ཡང་ཉི་མའི་ཟེར་ཕྲེང་གཅིག་གི་འོལ་ཡང་མི་ཉེ་ཆར་ཡང་
མི་ཕོད་དོ། །དཔེ་དེ་ལྟར་ཡུམ་ཤེར་ཕྱིན་གྱི་དོན་ཕྱིན་ཅི་མ་ལོག་པའི་སྨྲ་བསམ་བརྗོད་
མེད་ཉི་མ་ལྟ་བུ་ཕྱོགས་བཅུ་དུས་གསུམ་གྱི་རྒྱལ་བ་ཐམས་ཅད་བདེ་བར་གཤེགས་
ཤུལ་གྱི་ལམ་པོ་ཆེ་རྨད་དུ་བྱུང་བ་འདིས་ནི་འཕགས་པའི་ཁོངས་སུ་གཏོགས་པ་
འགའ་ཞིག་གི་ལྟ་སྤྱོད་དང༌། ལྷ་དང་བཅས་པའི་འཇིག་རྟེན་པ་ཐམས་ཅད་ཟིལ་
གྱིས་གནོན་པ་ནི་ལུང་རིགས་མཐའ་དག་ཏུ་གསལ་བ་ལྟར་རོ། །གཅོད་ཡུལ་པ་དག་
གིས་སྐྱེ་བ་མེད་པ་ལ་ཨ་ཡིག་གི་གདམས་ངག སྡུད་པར་བྱེད་པ་ཧཱུཾ་ཡིག་གི་གདམས་
ངག གཅོད་པར་བྱེད་པ་ལ་ཕཊ་ཀྱི་གདམས་ངག་ཟེར་ཏེ། དང་པོ་ནི། མཚན་
བརྗོད་ལས། རྫོགས་པའི་སངས་རྒྱས་ཨཱ༔ལས་བྱུང་། །ཨཱནི་ཡིག་
འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན། །ཁོང་ནས་
འབྱུང་བ་སྐྱེ་བ་མེད། །ཅེས་ཏེ། ཡུམ་དོན་ནོ། རྡོ་རྗེ་རྩེ་མོ་ལས། ཡི་གེ་ཧཱུཾ།
ནི་ཅི་ཡིན་བརྗོད། །སྡུག་བསྔལ་ཚོགས་རྣམས་འཇོམས་པར་
བྱེད། །སྲིད་པའི་ཞགས་པ་གཅོད་པར་བྱེད། །གདུག་པར་སྡང་
ཞིང་གསོད་བྱེད་པའི། །ཧཱུྃ་ནི་མཆོག་ཏུ་དྲན་པར་བྱ། །གསུམ་པ་ནི།
ཡི་གེ་ཕཊནི་ཅི་ཡིན་བརྗོད། གདུག་དང་སྡུག་བསྔལ་འཇོམས་བྱེད་
ཅིང་། །བདེ་བ་དག་ནི་འགུགས་པར་བྱེད། །ཕཊ་ནི་འཇོམས་
བྱེད་དགྲ་ཡིན་ཏེ། །གྲོགས་དང་བཅས་པ་འཇོམས་པར་བྱེད། །
ཅེས་གསུངས་སོ། །དེ་ལྟར་རྒྱུན་དུ་ཉམས་སུ་ལེན་པ་ཡིན་ལ། གང་

ཞིག་གཉན་ས་འགྲིམ་པ་ལ། །མཐའ་གཏད་ཀྱི་དུས་སུ། དམིགས་
པ་ཁ་བསྒྱུར་བྱེད་པའི་ཚེ། སྤྱིར་སྟོང་གསུམ། སྒོས་འཛམ་གླིང་།
ཁྱད་པར་གཉན་ས་འདིར་གནས་པའི་སྣང་ཞིང་སྲིད་པའི་ལྷ་
འདྲེ། རྒྱལ་བློན་འབངས་གསུམ། རྩད་རྩ་ལག འབྲེལ་འབྲེལ་
བརྒྱུད། ཐོག་དང་སེར་བའི་བདག་པོ་གང་ཡིན་སོགས་སྦྱར། ནད་
པ་སོགས་སྦྱིན་བདག་གི་དོན་དུ་བྱེད་ན། སྦྱིན་པའི་བདག་པོའི་ཕུག་གི་
ལྷ་ལ་གནོད་པ། བར་གྱི་མི་ལ་གནོད་པ། སྒོའི་ནོར་ལ་གནོད་
པ། དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་
བ། ཐ་མ་ནད་ཀྱི་སྲོག་གཅོད་པར་བྱེད་པའི་ནད་ཀྱི་བདག་པོ་
བདག་མོ་ཐམས་ཅད་འདིར་འདུས་ཤིག ཨཱཧཱུྃ་ཕཊ། ཅེས་ལན་
གསུམ་གོང་ལྟར་བྱ། ཡང་གཤིན་དོན་ལྟ་བུར་དུར་གཅོད་བྱེད་པའི་ཚེ། ཚེ་ལས་
འདས་པ་རྣམས་ཀྱི་ཁ་གང་ནས་དབུགས་ལེན་མི། ཁོག་གང་
ནས་སྲོག་འཕྲོག་མི། མཐོ་རིས་དང་ཐར་པའི་གེགས་བྱེད་
ཅིང་འཁོར་བ་དང་ངན་སོང་གི་རྒྱུད་ཁྲིད་མི། ཚེ་ལས་འདས་
པའི་གཟུགས་བཟུང་ནས། གསོན་པོར་ཤུལ་དུ་མི་ནོར་ཉེ་
འབྲེལ། འཇིག་རྟེན་པ་གཞན་དག་ལ་གནོད་པར་བྱེད་པའི་
ཟ་འདྲེ། ཤི་གཤེད། རོ་བག་གཤེད་འཁྱམས། དབུགས་ལེན་
སྲོག་གཅོད་བྱེད་པའི་དུར་སྲི་སྤུན་དགུ །གཤེད་འདྲེ། གཤེ་
དགྲ། རྒྱང་ལོག་ངན་པ་ཐམས་ཅད་ཅེས་སྦྱར་ལ་དམིགས་པས་བཅུན།
ཡང་ཚར་ཚད་ཆོ་འཕྲུལ་འདྲེས་མར་ཕྱུང་བའི་དུས་དེ་དག་སོ་སོར་ཕྱེ་ཞིང་བསྒོམ་

པ་ནི། དབང་དུ་མ་འདུས། ཟིལ་གྱིས་མ་ནོན། ཁས་མ་བླང་།
དམ་མ་བཅས། སྲོག་གི་སྙིང་པོ་མ་ཕུལ། ཚར་ཚད་དུས་སུ་མི་
སྦྱིན་ཞིང་། ཆོ་འཕྲུལ་གཉུག་མར་སྟོན་ཅིང་འགྱིང་བཅའ་
བར་བྱེད་པའི་གདུག་པ་ཅན་མགོ་གཡོག་མགོ་བསྐོར་བཞའ་
གབ་བཞུད་གསུམ་བྱེད་པ་གང་ཡིན་པ་ཞེས་སྦྱར་ཞིང་། གཞན་གང་
གནོད་པ་འདི་དང་འདི་ཞེས་ཚིག་ཁ་བསྒྱུར་ཞིང་བློས་བཟུང་ལ་བཙུན་ཤེས་དགོས།
དཔེར་ན་སྨན་པ་མཁས་པས་ནད་ཚ་གྲང་གིས་གཉེན་པོར་གང་དགོས་བཏང་ཤེས་
པ་ལྟར། འདིར་ཡང་རིག་ང་ས་འདོན་པ་དང༌། དམིགས་པ་གཉིས་ཀ་འཕྲུལ་ཤེས་
དགོས། དེ་མ་ཡིན་པའི་གཞུང་གི་ཚིག་རེ་བློ་ལ་བཟུང་ནས་བཤད་འདོན་བྱེད་པའི་
ཁ་ལ་མེད་དོ། ། ༈ དབང་སྡུད་བསྡུས་པ་ཚིག་བཅད་ལྟར་ན། ཀྱེ། མཐོ་བ་
སྲིད་རྩེ་མན་ཆད་དང༌། །དམའ་བ་དམྱལ་ཁམས་ཡན་ཆད་
ཀྱི། །ཕོ་གདོན་མོ་གདོན་ཀླུ་གདོན་སོགས། །སྤྱིར་སྣང་ཞིང་སྲིད་
པའི་ལྷ་འདྲེའི་ཚོགས། །སྒོས་བདག་ལ་གནོད་བྱེད་ཀྱི་ལན་
ཆགས་དང་། །ཕན་བྱ་དང་གནོད་བྱེད་བསྲུང་བྱ་རྣམས། །
བཀའ་གྲུབ་ཐོབ་གཅོད་ཡུལ་བརྒྱུད་པ་དང་། །ཡུམ་ཆེན་རྡོ་རྗེ་
རྣལ་འབྱོར་མ། །མ་རིགས་བཞིའི་མཁའ་འགྲོའི་བདེན་སྟོབས་
ཀྱིས། །སྨུག་པ་རླུང་གིས་བདས་པའམ། །སྦྲང་བུ་ཤ་ལ་རུབ་པ་
བཞིན། །འདིར་འདུས་རང་སེམས་དང་དབྱེར་མེད་དུ་གྱུར། །
ཨཱཧཱུྃ་ཕཊ། ཅེས་པ་འདི་རང་ལུགས་བརྒྱུད་པའི་ཞལ་རྒྱུན་རྣམ་པར་དག་པ་
སྙན་བརྒྱུད་དུ་བཞུགས་པ་ལས་ཡིག་རིས་སྔོན་ཆད་མེད་ནའང་དུས་དབང་གི་ཆོས་
དོན་གཉེར་ཉུང་གཤིས་ཆད་པར་ཕངས་ནས་རིགས་དང་ཆོས་ལས་སྐྱེས་པའི་སློབ་

བུའི་ཚོགས་ལ་བརྩེ་བས། གཅོད་ཡུལ་པ་ངག་དབང་མཐར་ཕྱིན་གྱིས་བྲིས་པ་དགེ།
༈ རྗེ་ས་རུ་བྱ་བྲལ་བའི་ལུགས་ཀྱི་བླ་མའི་རྣལ་འབྱོར་མདོར་བསྡུས་ཚིག་བཅད་དུ་
བྱས་པ་ཉམས་སུ་ལེན་པར་འདོད་ན། སྐྱབས་ཡུལ་རྣམས་གསལ་བཏབ་ནས་ངག་
ཏུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་
མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །སངས་རྒྱས་ཆོས་
དང་དགེ་འདུན་གསུམ་ལ་སྐྱབས་སུ་མཆིའོ། །བླ་མ་ཡི་དམ་
མཁའ་འགྲོའི་ཚོགས་ལ་སྐྱབས་སུ་མཆིའོ། །རང་སེམས་སྟོང་
གསལ་སྐྱེ་བ་མེད་པ་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་ལན་
གསུམ་བརྗོད། སྐྱབས་སུ་གསོལ་ལོ། །སྐྱབས་འོག་དམ་པ་ན་ཚུད་
པར་མཛད་དུ་གསོལ། ཞེས་བརྗོད། ཇི་ལྟར་དུས་གསུམ་མགོན་པོ་
རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་
བླ་ན་མེད། །དམ་པ་བདག་གིས་བསྐྱེད་པར་བགྱི། །བསྐྱེད་པ་
རྣམས་ནི་དྲན་པར་བགྱི། །དྲན་པ་རྣམས་ནི་རྒྱ་ཆེར་བཟུང་། །
ཞེས་ལན་གསུམ་བརྗོད། དེ་ནས། བདག་གི་སྤྱི་བོའི་སྟེང་གི་ནམ་མཁའ་
རུ། །རིན་ཆེན་ཁྲི་སྟེང་པདྨ་ཟླ་གདན་ལ། །རྩ་བའི་བླ་མ་ཐམས་
ཅད་འདུས་པའི་དངོས། །ཡུམ་ཆེན་ཕར་ཕྱིན་སྐུ་མདོག་གསེར་
ལྟར་སེར། །ཞལ་གཅིག་ཕྱག་བཞི་ཞི་ཞིང་འཛུམ་པའི་ཚུལ། །
གཡས་གཡོན་དང་པོས་རྡོ་རྗེ་གླེགས་བམ་འཛིན། །འོག་མའི་
ཕྱག་གཉིས་མཉམ་བཞག་ཕྱག་རྒྱ་མཛད། །རིན་ཆེན་རྒྱན་དང་
དར་གྱི་ན་བཟའ་གསོལ། །འོད་ཀོར་དབུས་ན་རྡོ་རྗེའི་སྐྱིལ་ཀྲུང་

མཛེས། །གནས་ལྔར་རྒྱལ་བ་རིགས་ལྔའི་ལྷ་ཚོགས་དང་། །
འཁོར་དུ་ཕྱོགས་བཅུའི་སངས་རྒྱས་སྲས་བཅས་བཞུགས། །བླ་
མ་དེ་ཡི་ཐུགས་ཀའི་འོད་ཟེར་གྱིས། །རང་འདྲའི་ཡེ་ཤེས་
སེམས་དཔའ་ཡུམ་ཆེན་མོ། །བརྒྱུད་པའི་བླ་མ་སངས་རྒྱས་བྱང་
སེམས་ཀྱི། །འཁོར་དང་བཅས་པ་སྤྱན་དྲངས་དབྱེར་མེད་ཐིམ། །
སྐྱབས་གནས་ཀུན་ནས་འདུས་པའི་ངོ་བོར་གྱུར། །ཞེས་གསལ་
བཏབ་ལ། བླ་མ་དཀོན་མཆོག་གསུམ་དང་ཡི་དམ་ལྷ། །མཁའ་
འགྲོ་ཆོས་སྐྱོང་རྣམས་ལ་ཕྱག་འཚལ་ལོ། །ཕྱོགས་དུས་ཀུན་ཏུ་
མཆོད་པ་རྒྱ་ཆེན་འབུལ། །རང་གཞན་ཀུན་གྱི་སྡིག་སྒྲིབ་སོ་
སོར་བཤགས། །བསོད་ནམས་ཀུན་ལ་རྗེས་སུ་ཡི་རང་ངོ༌། །
ཆོས་འཁོར་བསྐོར་ཞིང་རྟག་ཏུ་བཞུགས་པར་གསོལ། །དུས་
འདི་ནི་ནས་བྱང་ཆུབ་སྙིང་པོའི་བར། །བླ་མེད་དཀོན་མཆོག་
གསུམ་ལ་སྐྱབས་སུ་མཆི། །མར་གྱུར་སེམས་ཅན་ཀུན་གྱི་དོན་
སླད་དུ། །སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་དོ། །
བྱང་ཆུབ་སེམས་དཔའི་བསླབ་ལ་རིམ་གྱིས་སློབས། །དགེ་བས་
འགྲོ་ཀུན་སངས་རྒྱས་ཐོབ་པར་ཤོག །ཅེས་པའི་ཡན་ལག་བརྒྱད་པ་རྗེ་
བསོད་ནམས་དཔལ་འབྱོར་པའི་མནལ་ལམ་དུ་མཛད་པའི་ཚིག་བཅད་འདི་ལན་
གསུམ་བརྗོད་ལ་སྐྱབས་འགྲོ་སེམས་བསྐྱེད་བླངས། མོས་གུས་རྩེ་གཅིག་པས་གདངས་
དང་བཅས་པའམ། མེད་ཀྱང་རུང་། ཆོས་སྐུ་ཡུམ་ཆེན་རིགས་ལྔའི་
མཁའ་འགྲོ་དང་། །རྗེ་བཙུན་སྒྲོལ་མ་མ་གཅིག་ལབ་ཀྱི་སྒྲོན། །

རྒྱལ་བ་དོན་གྲུབ་བསོད་ནམས་དཔལ་འབྱོར་ལ། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཀུན་དགའ་དཔལ་
འབྱོར་ལྷུན་གྲུབ་རྒྱལ་མཚན་དང་། །དབང་ཕྱུག་རྒྱལ་མཚན་
བརྩོན་འགྲུས་རྒྱལ་མཚན་ཞབས། །ངག་དབང་བསྟན་རྡོར་ཤྲཱི་
ལན་དྷ་ཛ་ལ། །གསོལ་བ་འདེབས་སོ་བདག་རྒྱུད་x ཀུན་
དགའ་རྒྱལ་མཚན་དཀོན་མཆོག་འོད་ཟེར་དང་། །ཆོས་ཀྱི་
རྒྱལ་མཚན་བཟང་པོ་རྒྱལ་མཚན་དང་། །ཆོས་ཀྱི་རྒྱལ་མཚན་
ངག་དབང་ཕུན་ཚོགས་ལ། །གསོལ་བ་x ངག་དབང་མཐར་
ཕྱིན་བསོད་ནམས་རབ་གྲུབ་དང༌། །ཀུན་དགའ་བསོད་ནམས་
ཀུན་དགའ་དཔལ་བཟང་དང་། །ཀུན་དགའ་བསྟན་འཛིན་ཀུན་
དགའ་ལྷུན་གྲུབ་ལ། །གསོལ་བ་（ ནམ་མཁའ་རྒྱལ་མཚན་ཀུན་
དགའ་འཇམ་དབྱངས་དང་། །ཆོས་ཀྱི་ཉི་མ་གཞན་ཕན་སྙིང་
པོ་དང་། །ངག་དབང་བློ་གྲོས་དཔལ་འབྱོར་ཡེ་ཤེས་ལ། །གསོལ་
བ་x ཞེས་དང་། སྐྱབས་གནས་ཀུན་འདུས་ཡུམ་ཆེན་མ་གཅིག་
དང་། །དབྱེར་མེད་དྲིན་ཅན་རྩ་བའི་བླ་མ་ལ། །གུས་པས་
གསོལ་འདེབས་བྱམས་སྙིང་བྱང་སེམས་འབྱོངས། །བདག་མེད་
ཆོས་སྐུ་རྟོགས་པར་བྱིན་གྱིས་རློབས། །ལན་མང་དུ་གསོལ་བ་འདེབས།
འདི་ནི་ཚིག་ལྷུག་ཚིག་བཅད་དུ་མ་ཏིས་གསར་བྲིས། དེ་ནས། མཐའ་སྐོར་
བཞུགས་པའི་སངས་རྒྱས་བྱང་སེམས་རྣམས། །གཙོ་མོ་ལ་ཐིམ་
བླ་མ་ཡུམ་ཆེན་ཉིད། །འོད་དུ་ཞུ་ནས་རང་གི་སྤྱི་བོར་ཐིམ། །

དབང་དང་བྱིན་རླབས་དངོས་གྲུབ་མ་ལུས་སྩོལ། །ཕྱི་ཡི་བླ་མ་
གང་འདུལ་སྐུར་སྟོན་པ། །ནང་གི་བླ་མ་སེམས་ཉིད་འོད་གསལ་
བ། །གསང་བའི་བླ་མ་སྤྲོས་པའི་མཐའ་དང་བྲལ། །དབྱེར་མེད་
རང་བཞིན་རྟོགས་པར་བྱིན་གྱིས་རློབས། །ཞེས་པས་མཉམ་པར་བཞག
དབྱིངས་རིག་བསྲེ་ཚུལ་ངག་ཏུ་བརྗོད་ན་འདི་ལྟར་རོ། །རང་ལུས་ནང་གི་
དབུས་ན་རྩ་དབུ་མ། །ཡར་སྣེ་ཚངས་པ་འི་བུ་གར་སྐར་ཁུང་
ལྟར། །མར་སྣེ་སྙིང་ཁའི་འོག་ཏུ་སྦུབ་རུབ་པ། །སྙིང་དབུས་
སེམས་ཀྱི་ངོ་བོ་ཐིག་ལེའི་གཟུགས། །དཀར་ལ་འཚེར་ཞིང་ཟླུམ་
ལ་འདྲིལ་བ་དེ། །ཧཱུྃ་གིས་ཡར་དྲངས་ཕཊ་ཀྱིས་ནམ་མཁར་
འཕངས། །ནམ་མཁས་གར་ཁྱབ་རིག་པ་སྟོང་པས་ཁྱབ། །
དབྱེར་མེད་ཆོས་སྐུའི་ཁྱབ་བརྡལ་ཆེན་པོར་བཞག །ཅེས་དེའི་
ངང་ལ་ཅི་གནས་མཉམ་པར་བཞག ། ༈ ལུས་སྦྱིན་བྱེད་ན་ཚིགས་སུ་བཅད་པ་
ལྟར་ནི། རིག་པའི་ངོ་བོ་རྡོ་རྗེ་རྣལ་འབྱོར་མ། །དམར་མོ་གྲི་ཐོད་
འཛིན་པས་ལུས་པོ་བཤུས། །གཙགས་གཏུབ་བཞུས་བསྐོལ་རོ་
ལྡན་བདུད་རྩིའི་མཆོག །འདོད་དགུ་འབྱུང་བའི་བདུད་རྩིའི་
རྒྱ་མཚོར་གྱུར། །ཕཊཕཊཕཊ ཨོཾ་ཨཱཿཧཱུྃ། ལན་གསུམ་བརྗོད།
གཅོད་ཡུལ་ཉེ་བརྒྱུད་རིང་བརྒྱུད་བླ་མ་དང༌། །ཆོས་འབྲེལ་
ཐོབ་པའི་རྩ་བའི་བླ་མ་དང་། །མདོ་རྒྱུད་མན་ངག་བརྒྱུད་པའི་
བླ་མ་དང་། །རྒྱུད་སྡེ་བཞི་དང་འབྲེལ་བའི་ཡི་དམ་ལྷ། །སངས་
རྒྱས་བྱང་སེམས་ཉན་ཐོས་རང་རྒྱལ་སོགས། །དཀོན་མཆོག་སྲི་

ཞུའི་མགྲོན་གྱི་ཚོགས་རྣམས་ལ། །བདག་ལུས་ཕྱི་ནང་གསང་
བའི་མཆོད་པ་འབུལ། །མཆོག་དང་ཐུན་མོང་དངོས་གྲུབ་སྩལ་
དུ་གསོལ། །ཕཊཕཊཕཊ མཧཱ་ཀཱ་ལ་དཔལ་ལྡན་ལྷ་མོ་
དང་། །ཕོ་རྒྱུད་མོ་རྒྱུད་ཆོས་སྐྱོང་སྲུང་མའི་རིགས། །ཕོ་ཉ་ལས་
མཁན་འདས་དང་འཇིག་རྟེན་ཚུལ། །གཙང་རིགས་མགོན་པོ་
བརྟན་མ་བཅུ་གཉིས་སོགས། །མགོན་པོ་ཡོན་ཏན་མགྲོན་གྱི་
ཚོགས་རྣམས་ལ། །དམ་རྫས་རྟེན་རྫས་བསྐང་རྫས་སྣ་ཚོགས་
འབུལ། །འགལ་རྐྱེན་ཞི་ཞིང་ཆོས་མཐུན་སྡོང་གྲོགས་དང་། །
བྱང་ཆུབ་མྱུར་དུ་ཐོབ་པའི་ཕྲིན་ལས་མཛོད། །ཕཊཕཊཕཊ༔
ཕ་མས་གཙོ་བྱས་དམྱལ་བ་ཡི་དྭགས་དང༌། །དུད་འགྲོ་མི་དང་
ལྷ་མ་ཡིན་དང་ལྷ། །རིགས་དྲུག་སྙིང་རྗེའི་མགྲོན་གྱི་ཚོགས་
རྣམས་ལ། །སྡིག་དང་མ་འདྲེས་འདོད་པའི་ཡོན་ཏན་ཚོགས། །
བྱང་ཆུབ་སྒྲུབ་པའི་མཐུན་རྐྱེན་ཅི་འདོད་འབུལ། །སོ་སོའི་སྡུག་
བསྔལ་བྲལ་ཞིང་བདེ་དང་ལྡན། །བྱམས་དང་སྙིང་རྗེ་བྱང་ཆུབ་
སེམས་བརྒྱུད་བརླན། །ཐམས་ཅད་རྣམ་མཁྱེན་སངས་རྒྱས་ཐོབ་
པར་ཤོག །ཕཊཕཊཕཊ༔ བདག་ལུས་ཤ་ཁྲག་རུས་ལྤགས་
ཟད་མི་ཤེས། །གཟའ་བདུད་མགོ་དགུ་གདོང་མོ་བཞི་དང་
འཁོར། །རྒྱལ་པོ་པེ་ཀར་ལ་སོགས་ཕོ་གདོན་དང་། །དམ་སྲི་
ནག་མོ་ལ་སོགས་མོ་གདོན་ཚོགས། །དཀར་པོ་ལྷ་དང་དམར་
པོ་བཙན་གྱི་སྡེ། །ནག་པོ་བདུད་དང་གནོད་སྦྱིན་སྲིན་པོ་ཀླུ། །

སྣང་ཞིང་སྲིད་པའི་ལྷ་འདྲེ་ཐམས་ཅད་དང་། །བདག་ལ་གནོད་
བྱེད་གདོན་བགེགས་ལོག་འདྲེན་སོགས། །བགེགས་རིགས་ལན་
ཆགས་མགྲོན་གྱི་ཚོགས་རྣམས་ལ། །ཕྱི་ཤ་ནང་ཁྲོལ་རོ་སྟོད་རོ་
སྨད་སོགས། །གང་ལ་གང་འདོད་ཅི་ལ་ཅི་དགྱེས་འབུལ། །
གནོད་སེམས་ཞི་ནས་བྱང་སེམས་ལྡན་པར་ཤོག །ཕཊཕཊ
ཕཊ༔ རྒྱས་པར་སྤྲོ་ན། བདག་གི་སྐྲ་རྩེ་མན་ཆད་ནས། །རྐང་མཐིལ་
ཡན་གྱི་ཤ་ཁྲག་རུས། །སྣང་སྲིད་ལྷ་འདྲེའི་ཚོགས་རྣམས་ལ། །
སྦྱིན་ནོ་ཅི་བདེར་བག་ཕེབ་ཟོ། །མགོ་གསུམ་མགོ་དགུ་ནས་
བཟུང་སྟེ། །མགོ་མཐའ་ཡས་དང་ལྡན་པ་ཡི། །ཁ་མང་རྣམས་
ཀྱིས་ཤ་ལ་ཟོ། །ལྕེ་མང་རྣམས་ཀྱིས་ཁྲག་ལ་འཐུང༌། །སོ་རྣོན་
རྣམས་ཀྱིས་རུས་པ་འཆོས། །ལག་གཉིས་ལག་བཞི་ནས་བཟུང་
སྟེ། །ལག་པ་མཐའ་ཡས་དང་ལྡན་པའི། །ལྷ་འདྲེ་རྣམས་ཀྱིས་
ཕུང་པོ་གཏུབས། །པགས་པ་བཤུས་ལ་གོས་སུ་གྱོན། །སྟག་མགོ་
སེང་གེའི་མགོ་དང་ནི། །དོམ་མགོ་དྲེད་དང་གཟིག་གི་མགོ །བྱ་
དང་གཅན་གཟན་དུད་འགྲོ་ཡི། །མགོ་ཅན་རྣམས་ཀྱིས་ཤ་ལ་
རོལ། །རུས་པ་མུར་ལ་ཁྲག་ཀྱང་འཐུང༌། །བདག་གི་ཤ་ཁྲག་
རུས་པ་རྣམས། །སྣང་སྲིད་ལྷ་འདྲེ་རྣམས་ལ་སྦྱིན། །འདི་ལ་སྦྱིན་
ཞེས་ཉེ་བ་མེད། །འདི་ལ་མི་སྦྱིན་རིང་བ་མེད། །ཤ་འདོད་ཤ་ཟོ་
ཅི་གར་ཟོ། །ཁྲག་འདོད་ཁྲག་འཐུང་ཅི་གར་འཐུང༌། །རུས་
འདོད་རུས་འཆོས་ཅི་དགར་འཆོས། །པགས་འདོད་པགས་

གྱོན་ཅི་དགར་གྱོན། །ཤ་ཟོས་ལྷ་འདྲེ་འགྲངས་གྱུར་ཅིག །ཁྲག་
འཐུང་ལྷ་འདྲེ་ངོམས་གྱུར་ཅིག །རུས་འཆའ་ལྷ་འདྲེ་ཚིམ་གྱུར་
ཅིག །པགས་གྱོན་ལྷ་འདྲེ་དྲོས་གྱུར་ཅིག །བདག་གི་ཤ་ཡི་རི་བོ་
ནི། །ཁྱེད་རྣམས་སངས་རྒྱས་མ་ཐོབ་བར། །བཟའ་བ་ཕུན་སུམ་
ཚོགས་གྱུར་ཅིག །བདག་གི་ཁྲག་གི་རྒྱ་མཚོ་ནི། །ཁྱེད་རྣམས་
སངས་རྒྱས་མ་ཐོབ་བར། །བཏུང་བ་ཕུན་སུམ་ཚོགས་གྱུར་ཅིག །
བདག་གི་རུས་པའི་ཕུང་པོ་འདི། །ཁྱེད་རྣམས་སངས་རྒྱས་མ་
ཐོབ་བར། །མཁོ་དགུའི་ལོངས་སྤྱོད་ཉིད་གྱུར་ཅིག །བདག་གི་
ཤ་ཁྲག་རུས་པ་རྣམས། །སྣང་སྲིད་ལྷ་འདྲེས་གཙོ་བྱས་པའི། །
ཁམས་གསུམ་སེམས་ཅན་ཐམས་ཅད་ལ། །མ་ཐོབ་མེད་པར་
མཉམ་པར་སྦྱིན། །མགོན་མེད་རྣམས་ཀྱི་མགོན་གྱུར་ཅིག །
སྐྱབས་མེད་རྣམས་ཀྱི་སྐྱབས་གྱུར་ཅིག །སྐྱབས་དང་དཔུང་
གཉེན་མེད་རྣམས་ཀྱི། །སྐྱབས་དང་དཔུང་གཉེན་ཉིད་གྱུར་
ཅིག །དད་དང་ལྡན་པའི་ཆོས་འདོད་ལ། །ཆོས་དང་དགེ་བའི་
བཤེས་གྱུར་ཅིག །ནད་པ་རྣམས་ལ་སྨན་དང་ནི། །སྨན་དང་
ནད་གཡོག་ཉིད་གྱུར་ཅིག །དབུལ་ཕོངས་རྣམས་ལ་ཟས་དང་
གོས། གཏེར་དང་ལོངས་སྤྱོད་ཉིད་གྱུར་ཅིག །མདོར་ན་སེམས་
ཅན་ཐམས་ཅད་ལ་། །འདོད་དགུ་འབྱུང་བའི་ཡིད་བཞིན་གྱི། །
ནོར་བུའི་དཔག་བསམ་ཤིང་བཞིན་དུ། །ཉེར་མཁོའི་ལོངས་
སྤྱོད་ཟད་མི་ཤེས། །འཁོར་བ་མ་སྟོང་དུས་བར་དུ། །འབྱུང་ཞིང་

རྒྱས་པར་སྤྱོད་གྱུར་ཅིག །ལྕགས་སྦྲུལ་ཐ་སྐར་གྱི་དགུ་ལ་ངག་དབང་བརྟན་
པས་ཐུབ་བསྟན་དུ་བྲིས། ༈ བདག་ལུས་འདོད་དགུ་འབྱུང་བའི་
ཚོགས་མཆོད་འདི། །འཁོར་འདས་གཉིས་ཀྱི་མགྲོན་རིགས་
ཐམས་ཅད་ལ། །རིས་མེད་ཀུན་ལ་ཁྱབ་པའི་སྟོན་མོ་འབུལ། །
འཁོར་བ་མ་སྟོང་བར་དུ་འབྱུང་གྱུར་ཅིག །ཅེས་བརྗོད། དེ་ནས་ཅུང་
ཟད་མཉམ་པར་བཞག རང་སེམས་གཉུག་མ་གདོད་ནས་སྤྲོས་དང་
བྲལ། །རང་རིག་ངོ་བོ་གསལ་ལ་ངོས་བཟུང་མེད། །རང་གཞན་
སྣང་བ་ཐམས་ཅད་སེམས་ཀྱི་གདངས། །རང་བྱུང་བརྗོད་བྲལ་
མཉམ་ཉིད་ཆེན་པོའོ། །ཞེས་ངེས་ཤེས་བསྐྱེད་མཐར། ཕྱི་རོལ་ཡུལ་ན་
བརྟེན་དང་མ་རྟེན་པའི། །རྣམ་རྟོག་གང་ཡང་ཐོགས་བཅས་
ཐོགས་མེད་བདུད། །ཐུན་མོང་ཁྱད་པར་རློམ་སེམས་དགའ་བྲོད་
བདུད། །སྙེམས་བྱེད་བདུད་རྣམས་རང་སར་ཆོད་པར་ཤོག །
ཐབས་ཤེས་ཟུང་འཇུག་ཐེག་པ་ཆེན་པོའི་ལམ། །ཤེས་རབ་ཕ་
རོལ་ཕྱིན་མདོའི་དགོངས་པའི་བཅུད། །མ་གཅིག་ལབ་ཀྱི་སྒྲོན་
མེའི་དམ་ཆོས་འདི། །སེམས་ཅན་ཀུན་གྱིས་རྟོགས་ནས་གྲོལ་
གྱུར་ཅིག །སྦྱིན་པ་རྒྱ་ཆེན་གྱུར་པ་འདི་ཡི་མཐུས། །འགྲོ་བའི་
ནང་ནས་རང་བྱུང་སངས་རྒྱས་ཤོག །སྔོན་གྱི་རྒྱལ་བ་རྣམས་
ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་སྦྱིན་པས་གྲོལ་གྱུར་
ཅིག །ཅེས་སྨོན་ལམ་གདབ་བོ། །དེ་ལྟར་ཟབ་མོ་གཅོད་ཀྱི་རྣལ་འབྱོར་འདི། །ཚུལ་
ཁྲིམས་རབ་ལྡན་སློབ་མའི་ཉམས་ལེན་དུ། །ངག་དབང་བརྟན་རྡོར་ཞེས་བྱའི་གཅོད་

ཡུལ་ང་ས། །སྦྱར་བའི་དགེ་བས་འགྲོ་དོན་ཆེར་རྒྱས་ཤོག །ཅེས་པ་འདིའང་དགའ་
བའི་ལོ་ནག་པ་ཟླ་བའི་ཚེས་ལ་དང་ལ་ཐུབ་བསྟན་རྣམ་རྒྱལ་དུ་བྲིས་པའོ། ། །
༈ གཅོད་ཁྲིད་ལམ་རིམ་གྱི་སྨོན་ལམ་བཞུགས་སོ། །སྐྱབས་གནས་དཀོན་
མཆོག་རྣམ་གསུམ་ལ། །བྱང་ཆུབ་བར་དུ་རེ་ལྟོས་འཆའ། །
སེམས་ཅན་ཀུན་གྱི་དོན་སླད་དུ། །སངས་རྒྱས་ཐོབ་ཕྱིར་བརྩོན་
པར་ཤོག །རྙེད་དཀའི་དལ་འབྱོར་སྙིང་པོ་ལེན། །མི་རྟག་དྲན་
ནས་འཆི་ཆོས་བསྒྲུབ། །བདེ་སྡུག་དགེ་སྡིག་འབྲས་བུ་རྒྱུ། །ཤེས་
ནས་བླང་དོར་བྱེད་པར་ཤོག །ཁམས་གསུམ་འཁོར་བའི་སྡུག་
བསྔལ་ལས། །ཐར་འདོད་ངེས་འབྱུང་སྐྱེ་བ་དང༌། །འགྲོ་ཀུན་
ཕ་མར་ཡིད་ཆེས་ནས། །བྱམས་དང་སྙིང་རྗེ་འབྱོང་བར་ཤོག །
གཞན་གྱི་སྡུག་བསྔལ་བདག་ལ་ལེན། །བདག་གི་བདེ་དགེ་
འགྲོ་ལ་སྦྱིན། །སངས་རྒྱས་ས་ལ་འགོད་འདོད་པའི། །ལྷག་
བསམ་གཏིང་ནས་འབྱོང་བར་ཤོག །སངས་རྒྱས་ཀུན་དངོས་
བླ་མ་ཡི། །རྣལ་འབྱོར་སྒོམ་པས་བྱིན་རླབས་ཞུགས། །དབྱིངས་
རིག་དབྱེར་མེད་དོན་རྟོགས་ནས། །ཤེས་རབ་ཕར་ཕྱིན་མངོན་
གྱུར་ཤོག །ཕུང་པོ་ཤ་ཁྲག་རུས་པ་རྣམས། །འཁོར་འདས་མགྲོན་
ལ་མཆོད་པ་འབུལ། །བདག་ཏུ་འཛིན་པ་རྩ་བ་ནས། །གཅོད་
པའི་ལམ་བཟང་གོམས་པར་ཤོག །དྲན་མེད་ཡིད་ལ་བྱར་མེད་
པའི། །གནས་ལུགས་ཟབ་མོ་མངོན་དུ་གྱུར། །དངོས་སྣང་བདེན་
མེད་སྒྱུ་མར་རྟོགས། །ཚོགས་གཉིས་ཟུང་དུ་འཇུག་པར་ཤོག །

བདུད་ཀྱི་རྩ་བ་རིག་པའི་སེམས། །སེམས་ལས་བྱུང་བའི་སྙེམས་
རྟོགས་བདུད། །བདུད་བཞི་སེམས་ཀྱི་ཀློང་ཉིད་དུ། །དུ་མ་རོ་
གཅིག་རྟོགས་པར་ཤོག །དེང་ནས་བྱང་ཆུབ་མ་ཐོབ་བར། །
ཐེག་པ་ཆེན་པོའི་ལམ་མཆོག་དང་། །འབྲལ་མེད་ཉམས་ལེན་
མཐར་ཕྱིན་ནས། །རྣམ་མཁྱེན་སངས་རྒྱས་མྱུར་ཐོབ་ཤོག །
བཤེས་གྱུར་བཤེས་གཉེན་རྣམ་རྒྱལ་གྱིས། །བསྐུལ་ནས་བསྐུལ་བའི་བཞེད་པ་བཞིན། །
ངག་དབང་ངག་གིས་ལེགས་པར་བསྡེབས། །དགེ་དེས་དགེ་ལེགས་ཀུན་འགྲུབ་ཤོག །
༈ ལུས་སྦྱིན་གྱི་ཟུར་རྒྱན་ནི། ན་མོ་ཆོས་རྣམས་ཐམས་ཅད་རྒྱུ་ལས་
བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་
གང་ཡིན་པ། །དགེ་སྦྱོང་ཆེན་པོས་འདི་སྐད་གསུང་། །སྡིག་པ་
ཅི་ཡང་མི་བྱ་ཞིང་། །དགེ་བ་ཕུན་སུམ་ཚོགས་པར་སྤྱད། །རང་
གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་
ཡིན། །ཚོགས་ཀྱི་ལམ་དང་སྦྱོར་བའི་ལམ། །མཐོང་བའི་ལམ་
དང་སྒོམ་པའི་ལམ། །བར་ཆད་མེད་པའི་ལམ་བགྲོད་ནས། །མ་
ཡུམ་ཆེན་གོ་འཕང་ཐོབ་པར་ཤོག །སྨྲ་བསམ་བརྗོད་མེད་ཤེས་
རབ་ཕ་རོལ་ཕྱིན། །མ་སྐྱེས་མ་འགགས་ནམ་མཁའི་ངོ་བོ་ཡིན་
ཉིད། །སོ་སོར་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་
བའི་ཡུམ་གྱི་བཀྲ་ཤིས་ཤོག །ཆོས་སྐུ་ནམ་མཁའ་བཞིན་དུ་
དབྱེར་མེད་ཀྱང། །གཟུགས་སྐུ་འཇའ་ཚོན་བཞིན་དུ་སོ་སོར་
གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །

རིགས་ལྔ་བདེ་བར་གཤེགས་པའི་བཀྲ་ཤིས་ཤོག །སྦྱིན་པ་རྒྱ་
ཆེན་བགྱིས་པ་འདི་ཡིས་མཐུས། །འགྲོ་བའི་དོན་དུ་རང་བྱུང་
སངས་རྒྱས་རྣམས། །སྔོན་ཚེ་རྒྱལ་བ་རྣམས་ཀྱི་མ་གྲོལ་བའི། །སྐྱེ་
དགུའི་ཚོགས་རྣམས་སྦྱིན་པའི་ཚིམས་གྱུར་ཅིག །ཐམས་ཅད་
ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་པ་
དང་། །རྩོད་པ་མེད་ཅིང་འཚེ་མེད་པར། །རང་དབང་དུ་ནི་
སྤྱོད་པར་ཤོག །དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་
ཤེས་ཚོགས་རྫོགས་ཤིང་། །བསོད་ནམས་ཡེ་ཤེས་ལས་བྱུང་བའི། །
དམ་པ་སྐུ་གཉིས་ཐོབ་པར་ཤོག །འབྱུང་པོ་གང་དག་འདི་ནས་
ལྷག་གྱུར་ཏེ། །སའམ་ཡང་ན་བར་སྣང་འཁོད་ཀྱང་རུང་། །སྐྱེ་
དགུ་ཡོངས་ལ་རྟག་ཏུ་བྱམས་ལྡན་ཞིང་། །ཉིན་དང་མཚན་མོ་
ཆོས་ལ་སྤྱོད་པར་ཤོག །ཉིན་མོ་བདེ་ལེགས་མཚན་བདེ་ལེགས། །
ཉི་མའི་གུང་ལའང་བདེ་ལེགས་ཤིང་། །ཉིན་མཚན་རྟག་ཏུ་
བདེ་ལེགས་པའི། །དཀོན་མཆོག་གསུམ་གྱི་བཀྲ་ཤིས་ཤོག །
བདག་ཅག་དཔོན་སློབ་ཡོན་མཆོད་མི་ནོར་འཁོར་དང་བཅས་
པ་རྣམས་ཀྱི་སྤང་བྱ་མི་མཐུན་པའི་ཕྱོགས་ལས་རྒྱལ་ཞིང་བཀྲ་
ཤིས་པའི་སྐལ་བ་དང་ལྡན་པར་གྱུར་ཅིག །ཨོཾ་ལཾ་ཧཱུཾ་ལཾ་ཏཾ་བྷ་
ཝ་ཡ་ནན། །བདག་སོགས་མཁའ་ཁྱབ་སེམས་ཅན་གྱི། །སྤྱི་
གཙུག་པད་དཀར་ཟླ་བའི་སྟེང་། །ཧཱུྃལས་འཕགས་མཆོག་སྤྱན་
རས་གཟིགས། །དཀར་གསལ་འོད་ཟེར་ལྔ་ལྡན་འཕྲོ། །འཛུམ་

ལྡན་ཐུགས་རྗེའི་སྤྱན་གྱིས་གཟིགས། །ཕྱག་བཞིའི་དང་པོ་ཐལ་
སྦྱར་མཛད། །འོག་གཉིས་ཤེལ་ཕྲེང་པད་དཀར་བསྣམས། །དར་
དང་རིན་ཆེན་རྒྱན་གྱིས་སྤྲས། ། །རི་དྭགས་ལྤགས་པའི་སྟོད་
གཡོགས་གསོལ། །འོད་དཔག་མེད་པས་དབུ་རྒྱན་ཅན། །ཞབས་
གཉིས་རྡོ་རྗེའི་སྐྱིལ་ཀྲུང་བཞུགས། །དྲི་མེད་ཟླ་བར་རྒྱབ་བསྟེན་
པ། །སྐྱབས་གནས་ཀུན་འདུས་ངོ་བོར་འགྱུར། །བདག་དང་སེམས་
ཅན་ཐམས་ཅད་ཀྱིས་མགྲིན་གཅིག་ཏུ་གསོལ་བ་འདེབས་པར་བསམ་ལ། ཇོ་བོ་
སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་
དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་
རས་གཟིགས་ལ་ཕྱག་འཚལ་ལོ། །ཞེས་གསུམ་མམ་བདུན་སོགས་ཅི་ནུས་
བརྗོད། དེ་ལྟར་རྩེ་གཅིག་གསོལ་བཏབ་པས། འཕགས་པའི་སྐུ་ལས་འོད་
ཟེར་འཕྲོས། །མ་དག་ལས་སྣང་འཁྲུལ་ཤེས་སྦྱངས། །ཕྱི་སྣོད་
བདེ་བ་ཅན་གྱི་ཞིང་། །ནང་བཅུད་སྐྱེ་འགྲོའི་ལུས་ངག་སེམས། །
སྤྱན་རས་གཟིགས་དབང་སྐུ་གསུང་ཐུགས། །སྣང་གྲགས་རིག་
སྟོང་དབྱེར་མེད་འགྱུར། །ཞེས་པའི་དོན་བསྒོམ་བཞིན་དུ། ཨོཾ་མ་ཎི་
པདྨེ་ཧཱུྃ་ཅི་འགྲུབ་བཟླ། མཐར་འཁོར་གསུམ་མི་རྟོག་པའི་རང་ངོར་མ་ཉམ་པར་
བཞག བདག་གཞན་ལུས་སྣང་འཕགས་པའི་སྐུ། །སྒྲ་གྲགས་ཡི་
གེ་དྲུག་པའི་དབྱངས། །དྲན་རྟོགས་ཡེ་ཤེས་ཆེན་པོའི་ཀློང་། །
དགེ་བ་འདི་ཡིས་མྱུར་དུ་བདག །སྤྱན་རས་གཟིགས་དབང་
འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་

འགོད་པར་ཤོག །ཐུགས་རྗེ་ཆེན་པོའི་སྒོམ་བཟླས་འགྲོ་དོན་མཁའ་ཁྱབ་མ་ཞེས་
པ་གྲུབ་ཆེན་ཐང་སྟོང་རྒྱལ་པོའི་གསུང་བྱིན་ཅན་ནོ། །
༈ སྐྱེ་རབས་བསྡུས་པ་བཞུགས་སོ། ། བདག་གི་སྟོན་པ་སངས་རྒྱས་
བཅོམ་ལྡན་འདས། །སྙིང་སྟོབས་ཅན་གྱི་ལམ་གྱི་གནས་སྐབས་
སུ། །རྒྱལ་བུ་ཐམས་ཅད་སྒྲོལ་དུ་གྱུར་པ་ན། །བུ་དང་ཆུང་མ་
རྒྱལ་སྲིད་སྦྱིན་པ་ལྟར། །ཤིན་ཏུ་འཕངས་བའི་འཁོར་དང་
ལོངས་སྤྱོད་རྣམས། །ཕངས་པ་མེད་པར་ཡོངས་སུ་གཏོང་ནུས་
ཤོག །རྒྱལ་བུ་སྙིང་སྟོབས་ཆེན་པོར་གྱུར་པ་ན། །སྟག་མོ་རང་གི་
ཤ་ཡི་གསོས་པ་ལྟར། །ཤིན་ཏུ་གཅེས་པ་འི་སྒྱུ་ལུས་ཕུང་པོ་འདི། །
ཤ་ཟའི་ཚོགས་ལ་དགའ་བས་སྦྱིན་ནུས་ཤོག །རྒྱལ་བུ་བྱམས་
པའི་སྟོབས་སུ་གྱུར་པ་ན། །གནོད་སྦྱིན་རང་གི་ཁྲག་གིས་གསོས་
པ་ལྟར། །གཅོད་པར་དཀའ་བའི་སྙིང་ཁྲག་དྲོ་མོ་འདི། །ཁྲག་
འཐུང་ཚོགས་ལ་བརྩེ་བས་གཏོང་ནུས་ཤོག །ཚོང་དཔོན་ཁྱེའུ་
ཆུ་འབེབས་གྱུར་པ་ན། །བདེ་གཤེགས་མཚན་བརྗོད་ཉ་རྣམས་
དྲངས་བ་ལྟར། །ཆོས་ཀྱི་ཕོངས་པའི་སྐྱེ་བོ་མཐའ་དག་ལ། །དམ་
པ་ཆོས་ཀྱི་སྦྱིན་པ་གཏོང་ནུས་ཤོག །རྒྱལ་བུ་དགེ་དོན་ཆེན་པོ་
གྱུར་བ་ན། །སྡིག་དོན་ལོག་སྒྲུབ་ཐུགས་ཀྱིས་བཟོད་པ་ལྟར། །
འཁོར་གྱི་ལོག་སྒྲུབ་གཤིས་ངན་དཀྲུག་པ་ལ། །སྙིང་རྗེ་ཆེན་
པོས་ལྷག་པར་བརྩེ་བར་ཤོག །བྱང་ཆུབ་སེམས་དཔའ་སྤྲེ་འུར་
གྱུར་པ་ན། །སྡིག་ཆེན་ཁྲོན་པའི་གནས་ནས་དྲངས་པ་ལྟར། །

ངན་པ་དག་ལ་ཕན་བཏག་མི་ཤེས་ཀྱང་།།བཟང་ལན་མི་འདོད་
སྙིང་རྗེས་འདྲེན་ནུས་ཤོག །སེམས་ཅན་ཕ་མར་མ་གྱུར་གང་
ཡང་མེད། །འཁོར་བའི་གནས་ན་བདེ་བ་གཅིག་ཀྱང་མེད། །དེ་
ཕྱིར་སྣང་སྲིད་ལྷ་འདྲེས་ཐོགས་དྲངས་བའི། །མ་གྱུར་འཁོར་
བའི་གནས་ནས་འདྲེན་ནུས་ཤོག །
༈ ཕ་དམ་པའི་སྨོན་ལམ་སུམ་ཅུ་བཞུགས་སོ། །བདག་གཞན་རྣམས་
ཀྱི་རྒྱུད་ལ་བརྒྱུད་ལྡན་བླ་མའི་བྱིན་རླབས་འཇུག་པར་གྱུར་
ཅིག །དོན་གྱི་ངོ་སྤྲོད་གནད་དུ་ཆུད་པ་གྱུར་ཅིག །རྟོགས་པ་ཇི་
ལྟ་བ་བཞིན་རྒྱུད་ལ་སྐྱེ་བརx སྟོབས་བཅུ་མི་འཇིགས་ལུང་
བསྟན་ཐོབ་བར་x ལྟར་སྣང་འགྲིབ་ཅིང་རྟེན་འབྲེལ་འཆར་
བར་x འགྲོ་རྣམས་སྨིན་གྲོལ་གྱི་ལམ་ལ་འགོད་ནུས་པར་x ས་
ལམ་གདན་ཐོག་གཅིག་ཏུ་བགྲོད་ནུས་བར་x ཤེས་རབ་སྤྱན་
གྱིས་ཆོས་ཉིད་ཀྱི་བདེན་པ་མཐོང་བར་x ཡོན་ཏན་ལོ་འདབ་
བཞིན་དུ་རྒྱས་པར་x འབྲས་བུ་དཔག་བསམ་བཞིན་དུ་སྨིན་
ཤེས་པ་ཐེ་ཚོམ་དང་བྲལ་བར་x ལས་འཕྲོ་སད་ནས་སྨོན་ལམ་
རྣམ་པར་དག་པར་xགོ་ཆའི་འཇིག་རྟེན་གྱི་དྲི་མ་དག་པར་
གྱུར་ཅིག །སྒྲུབ་ལ་བར་ཆད་མེད་ཅིང་དཀའ་ཐུབ་བཙལ་བར་
x རྩ་རླུང་ཐིག་ལེ་ལས་སུ་རུང་བར་x རྟག་ཏུ་བསམ་པ་རྣམ་

པར་དག་པར་x བྱང་སེམས་ལ་ཉམས་པ་མེད་པར་x ཆོས་
ཐེགས་ཆེན་གྱི་ལྟ་སྒོམ་ཉམས་སུ་མྱོང་པར་x གཉིས་སྣང་གི་
ཤེས་པ་རང་སར་གྲོལ་བར་རིགས་ཁྱད་པར་ཅན་དུ་སྐྱེ་བར་x
བརྒྱུད་ལྡན་བླ་མས་རྗེས་སུ་འཛིན་པར་x ལས་ཀྱི་མཐའ་མི་
ལོག་བར་x ཤེས་རབ་གསུམ་ལ་བློ་སྦྱོང་པར་དབང་གི་བྱིན་
རླབས་འཇུག་པར་xབདེ་བ་རྡོ་རྗེ་ལྟ་བུ་ཐོབ་པརx རྣམ་ཤེས་
རྩ་རླུང་ལ་རང་དབང་ཐོབ་པརx རང་ལུས་གཟུགས་སྐུ་འགྲུབ་
པར་x ཆོས་སྐུ་མངོན་སུམ་རྟོགས་པར་（ སྤྲུལ་སྐུ་འཕྲིན་ལས་
ཀྱི་གཞན་དོན་མཐར་ཕྱིན་པར་གྱུར་ཅིག །གཅོད་ཡུལ་ཉམས་
སུ་ལེན་པའི་གང་ཟག་ལ། །རང་སེམས་བདུད་དུ་མི་ལྡང་ཞིང་།།
སྙེམས་རྟོག་མ་ལུས་ཆོད་པར་ཤོག །བཟང་བའི་ཡོན་ཏན་ཅི་
བྱུང་ཡང་། །དེ་ལ་རློམ་སེམས་མེད་པར་ཤོག །ངན་པའི་རྣམ་
རྟོག་ཅི་བྱུང་ཡང་། །དེ་ལ་སྙེམས་རྟོག་མེད་པར་ཤོག །དམ་
ཆོས་བདུད་ཀྱི་གཅོད་ཡུལ་འདི། །མཁའ་ལ་ཉི་མ་ཤར་བ་ལྟར། །
ཕྱོགས་དུས་ཀུན་ཏུ་ཁྱབ་པར་ཤོག ། གཞན་ཡང་འཇམ་དཔལ་
དཔའ་བོ་སོགས་དང༌། དུས་གསུམ་གཤེགས་པའི་རྒྱལ་བ་སོགས་བསྔོ་
སྨོན་གྱིས་མཐར་རྒྱན་པར་བྱའོ། །ཞེས་པ་འདི་དཔལ་ནཱ་ལེནྡའི་མཁན་ཆེན་ངག་
དབང་བློ་གྲོས་རིན་ཆེན་གྱི་ཕྱག་ལེན་མཁན་རིན་པོ་ཆེ་དཔལ་འབྱོར་ཡེ་ཤེས་ཀྱི་
དྲན་གསོ་གནང་བ་ལྟར་ནཱ་གྲྭ་གྱི་ན་པས་ཕྱོགས་བསྒྲིག་ཞུས་པའོ།། །།
༈ ལུས་སྦྱིན་མདོར་བསྡུས་ནི། དབུ་མའི་རྩ་ནང་རང་སེམས་ནི། །

ཐིག་ལེའི་རྣམ་པས་ནམ་མཁར་ཁྱབ། །ནམ་མཁའི་གར་ཁྱབ་
རིགས་པས་ཁྱབ། ། ཆོས་སྐུ་ཁྱབ་བདལ་ཆེན་པོར་བཞག །ཕཊ༔
སྐད་ཅིག་ཙམ་གྱི་གསལ་རྫོགས་གྱུར། །ཕྱག་གཡས་གྲི་གུག་
འབར་བ་དེས། །ལྤགས་བཤུས་ཕྱལ་བཏིང་ཤ་རུས་གཏུབ། །
ཟག་མེད་བདུད་རྩིས་སྟོང་གསུམ་ཁྱབ། །མགྲོན་བཞིས་གང་
དགྱེས་འདོད་དགུར་གྱུར། །ཨོཾ་ཨཱཿཧཱུྃ། དཀོན་མཆོག་སྲིད་བཞིའི་
མགྲོན་ལ་འབུལ། །ཕཊ མགོན་པོ་ཡོན་ཏན་མགྲོན་གྱིས་བཞེས།།
ཕཊ འགྲོ་དྲུག་སྙིང་རྗེའི་མགྲོན་ལ་བསྔོ། ཕཊ བགེགས་རིག་
ལན་ཆགས་མགྲོན་ཚིམ་ཤོག །ཕཊ འཁོར་འདས་མགྲོན་རིགས་
ཐམས་ཅད་ལ། །གང་དགྱེས་ཅི་འདོད་སྣ་ཚོགས་འབུལ། །རིས་
མེད་ཀུན་ཁྱབ་སྟོན་མོ་འབུལ། །སྲིད་མཐར་བར་དུ་འབྱུང་གྱུར་
ཅིག །ཕཊ མཆོད་བྱ་མཆོད་བྱེད་མཆོད་མཁན་ཀུན། །གཉིས་
མེད་རང་སེམས་ཡེ་ཤེས་ཆེ། །ངོ་བོ་ཉིད་དུ་མཉམ་པར་བཞག །
དགེ་བས་བདག་གཞན་སེམས་ཆོད་ཤོག །ཅེས་པ་འདི་ནི་ངག་དབང་
བསྟན་ང་འི་རྡོ་རྗེས་བྲིས་པའོ། །
༄༅། །མཆོད་སྦྱིན་གཏོར་མའི་རྣལ་འབྱོར་ཉུང་གསལ་
ཁྱེར་བདེ་ཚོགས་གཉིས་ལམ་བཟང་
ཞེས་བྱ་བ་བཞུགས་སོ།།
ན་མོ་གུ་རུ་ལོ་ཀེ་ཤྭ་རཱ་ཡ། འདིར་ཚེགས་ཆུང་ཞིང་དོན་ཆེ་བ་མཆོད་

སྦྱིན་གཏོར་མའི་རྣལ་འབྱོར་ཉམས་སུ་བླང་བར་འདོད་པས་གནས་གཙང་མར་
གཏོར་མའི་ཡོ་བྱད་རྣམས་ཕྱག་ལེན་བཞིན་བཤམས། ཨ་མྲྀ་ཏས་བསང་། སྭབྷཱ་
ཝས་སྦྱང་། སྟོང་པའི་ངང་ལས་ཨོ་ཡིག་ལས། བྱུང་བའི་རིན་ཆེན་
སྣོད་ཡངས་སུ། །མཆོད་གཏོར་དྭངས་ཤིང་ཐོགས་མེད་པ། །
ནམ་མཁའི་ཁམས་ཀུན་ཁྱབ་པར་གྱུར། །ཨོཾ་བཛྲ་ཨགྷཾ་ཨཱཧཱུཾ་
ནས། ཤཔྟ་ཨཱཿཧཱུྃ་གི་བར་དང་། ཨོཾ་བཛྲ་དྷརྨཱ་ར་ཎི་ཏ་སོགས་ལན་གསུམ་
བརྗོད་ཅིང་ཏིང་ཤག་བཀྲོལ། སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །ཞེས་སོགས་ལན་གསུམ་གྱིས་སྐྱབས་སེམས་དང༌། སེམས་ཅན་
ཐམས་ཅད་བདེ་བ་དང་། སོགས་ཀྱིས་ཚད་མེད་བཞི་བསྒོམ། །སྭཱབྷཱ་ཝས་
སྟོང་པར་སྦྱངས་པའི་ངང་། ཧི ལས་རང་ཉིད་འཕགས་མཆོག་སྙིང་
རྗེའི་གཏེར། །ཟླ་མདོག་ཕྱག་གཡས་མཆོག་སྦྱིན་གཡོན་པད་
དཀར། །ཞབས་གཉིས་སེམས་སྐྱིལ་པད་ཟླའི་གདན་ལ་རོལ། །
དར་དང་རིན་ཆེན་རྒྱན་མཛེས་གསལ་བར་གྱུར། །ཨོཾ་མ་ཎི་
པདྨེ་ཧཱུྃ། ཅི་ནུས་བཟླ། རང་ཉིད་འཕགས་པའི་ཐུགས་ནས་འོད་
འཕྲོས་པས། །བླ་མ་མཆོག་གསུམ་ཡི་དམ་ཆོས་སྲུང་དང༌། །
གདོན་བགེགས་ལན་ཆགས་རིགས་དྲུག་བར་དོ་སོགས། མཆོད་
སྦྱིན་མགྲོན་རྣམས་བཛྲ་ས་མཱ་ཛ༔ ཞེས་པས་སྤྱན་དྲངས། པདྨ་ཀ་མ་
ལཱ་ཡ་སྟོ་གྱིས་གདན་འབུལ། ༀ་བཛྲ་ཨརྒྱུ་སོགས་ཀྱིས་སྤྱིར་མཆོད། ཕྱག་
བྱར་འོས་པ་སོགས་ཀྱིས་བསྟོད། དེ་ནས་ཆུ་སྦྱིན་ནི། སྐྱོན་གྱིས་མ་གོས་
སོགས་ཀྱི་མཐར། ཨོཾ་ཨཱཧཱུྃ ཨོ་ཨཱཉྩཧིཧཱུཾ། ཨོཾ་མ་ཎི་པདྨེ་ཧཱུྃ། ཨོ་ཛ་

ལ་མི་དཾ་སརྦ་པྲ་ཏེ་སྭཱཧཱ། ཞེས་པས་སྦྱིན། འཕགས་པ་སྤྱན་རས་
གཟིགས་དབང་གི །ཕྱག་ནས་བབས་པའི་འོ་རྒྱུན་གྱིས། །ཡི་
དྭགས་རྣམས་ནི་ཚིམ་བྱས་ནས། །ཁྲུས་བྱས་རྟག་ཏུ་བསིལ་བར་
ཤོག ། ཅེས་སྨོན་ལམ་གདབ ཛམྦྷ་ལའི་ཆུ་སྦྱིན་ནི། མདུན་དུ་པད་ཟླའི་
གདན་སྟེང་རྨུགས་འཛིན་སེར། །ཕྱག་གཉིས་གང་བའི་འབྲས་
བུ་ནེའུ་ལེ་བསྣམས། །རིན་ཆེན་རྒྱན་སྤྲས་དུང་དང་པད་གཏེར་
མནན། །གཡོན་དུ་རྨུགས་འཛིན་མཐིང་ནག་ཐོད་པ་དང་། །
ནེའུ་ལེ་བསྣམས་ནས་ནོར་བདག་གདན་སྟེང་དུ། །གཡོན་
བརྐྱངས་ཀྱིས་བཞུགས་ཀླུ་ཆེན་བརྒྱད་ཀྱིས་བརྒྱན། །བདག་གི་
ལག་མཐིལ་རིགས་ལྔའི་ས་བོན་ལས། །བབས་པའི་བདུད་རྩིས་
མཆོག་ཏུ་དགེས་པར་གྱུར། ཨོཾ་ཛམྦྷ་ལ་ཛ་ལེནྡྲ་ཡ་སྭཱཧཱ། བརྒྱ་རྩ།
ཨོ་ཨིནྡྲ་ནི་མུ་ཁཾ་བྷ་མ་རཱི་སཱཧཱ། ལན་གསུམ། ཨོཾ་ཛམྨཾ་སྭཱཧཱ། བརྒྱ་རྩས་
ཆུ་སྦྱིན་གཏོར་མ། ཨོཾ་ཨཱཿཧཱུྃ། ལན་གསུམ་གྱིས་བརླབ། ཨོཾ་ཛམྦྷ་ལ་ཛ་ལེནྡྲ་
ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་
དང་། ཨོ་ཛམཾ་ས་པ་རི་ཝཱ་ར་ཨི་དཾ་སོགས་ལན་གསུམ་གྱིས་འབུལ། ཨརྒྱུ་
སོགས་ཀྱིས་མཆོད། ནོར་གྱི་དབང་ཕྱུག་རིན་ཆེན་གཏེར་མངའ་
ཞིང་། །གནོད་སྦྱིན་ནོར་འཆང་མང་པོ་ཀུན་གྱི་རྗེ། ། བྱང་ཕྱོགས་
སྐྱོང་བའི་མགོན་པོ་ཛམྦྷ་ལ། །དངོས་གྲུབ་མཆོག་སྩོལ་མཛད་
ལ་ཕྱག་འཚལ་ལོ། །ཨོཾ་ཛམྦྷ་ལ་སིདྡྷི་ཕ་ལ་ཧོ ཞེས་པས་དངོས་གྲུབ་
བླང༌། དེ་ནས་བརྒྱ་རྩ་དངོས་ལ་འཇུག་པ་ནི། ཨོཾ་ཨ་མྲྀ་ཏས་བསངས། སྭབྷཱ་

ཝས་སྦྱང་། །སྟོང་པའི་ངང་ལས་ཨོ་ཡིག་ལས། །བྱུང་བའི་རིན་
ཆེན་སྣོད་ཡངས་སུ། །འབྲུ་གསུམ་འོད་དུ་ཞུ་བ་ལས། །གཏོར་
མ་བདུད་རྩིའི་རྒྱ་མཚོར་གྱུར། །ཨོཾ་ཨཱཿཧཱུྃ་ལན་གསུམ། ན་མསྶརྦ་ཏ་
ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ཞེས་དང་། ཨགྷོ་
སོགས། གཏོར་མ་འདོད་ཡོན་བདུད་རྩིའི་རྒྱ་མཚོ་འདི། །བྱིན་
རླབས་འབྱུང་གནས་རྩ་བརྒྱུད་བླ་མ་དང་། །ཡི་དམ་ཞི་ཁྲོ་རྒྱལ་
བ་སྲས་བཅས་སོགས། །སྐྱབས་གནས་དཀོན་མཆོག་རིན་ཆེན་
རྣམ་པ་གསུམ། །དཔའ་བོ་མཁའ་འགྲོ་དམ་ཅན་སྲུང་མ་དང་། །
བདེན་ཚིག་གྲུབ་པའི་ལྷ་མིའི་དྲང་སྲོང་མཆོག །དགོས་འདོད་
ཆར་འབེབས་ནོར་ལྷའི་ཚོགས་བཅས་ལ། །འབུལ་ལོ་བཞེས་
ནས་མཆོག་ཐུན་དངོས་གྲུབ་སྩོལ། །ཨོཾ་ཨཱཿཧཱུྃ་ལན་གསུམ། སམྦྷ་ར་
དང་། བདེ་གཤེགས་རིན་ཆེན་མང་དང་གཟུགས་དམ་པ། །
འབྱམས་ཀླས་འཇིགས་ཀུན་བྲལ་ལ་ཕྱག་འཚལ་ལོ། །འདོད་
ཡོན་ལྔ་ལྡན་མཆོད་སྦྱིན་གཏོར་མ་འདི། །དཀར་ཕྱོགས་སྐྱོང་
བའི་གཞི་བདག་གནོད་སྦྱིན་སྡེ། །གདོན་བགེགས་འབྱུང་པོ་
རིགས་དྲུག་སྙིང་རྗེའི་ཡུལ། །ཁྱད་པར་རི་དྭགས་འགྲོ་དང་
ལན་ཆགས་མགྲོན། །སྲིད་པ་བར་དོའི་སེམས་ཅན་ཐམས་ཅད་
དང་། །ལྷག་མ་བཤལ་ཆུ་རེ་ལ་ཀུན་ལ་བསྔོ། །རྟག་ཏུ་ཕན་
བདེའི་དགའ་སྟོན་རྒྱས་གྱུར་ཅིག ། དེ་ནས་དབྱུ་གུ་དྲུག་ཅུ་རྩ་བཞིའི་
གཏོར་མ་ནི། །ཨོཾ་ཨཱཿཧཱུྃ་གསུམ་གྱིས་བརླབ། ཨ་ཀཱ་རོ་ལན་དྲུག་ཅུ་རྩ་བཞིས་

བསྔོས་ལ། གཏོར་མ་འདོད་ཡོན་བདུད་རྩིའི་རྒྱ་མཚོ་འདི། །རྡོ་རྗེ་
ལྷ་མོ་དྲུག་ཅུ་རྩ་བཞི་ལ། །འབུལ་ལོ་བཞེས་ནས་དབྱུ་གུ་དྲུག་
ཅུ་བཞིའི། །དུས་ཀྱི་བར་ཆད་ཐམས་ཅད་སྲུང་བར་མཛོད། །དེ་
ནས། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་སོགས་ཀྱིས་ཆོས་
སྦྱིན་དང་། འཇིག་རྟེན་འདས་དང་མ་འདས་ཀྱི། །མཆོད་སྦྱིན་
ཡུལ་གྱུར་མགྲོན་ཀུན་གྱིས། །རྣལ་འབྱོར་བདག་ཅག་འཁོར་
བཅས་ཀྱི། །ཡིད་ལ་འདོད་པ་ཀུན་འགྲུབ་ཤོག །ཅེས་པས་ཕྲིན་ལས་
བཅོལ། ཡི་གེ་བརྒྱ་པས་ལྷག་ཆད་ཁ་བསྐང་། མ་འབྱོར་པ་དང་ཉམས་པ་
དང་། །སོགས་ཀྱིས་ནོངས་པ་བཟོད་པར་གསོལ། ཨོ་ཁྱེད་ཀྱིས་སེམས་ཅན་
དོན་ཀུན་མཛད། །སོགས་ནས བཛྲ་མུསརྦ་བྷཱུ་ཏ་གཙྪ་སརྦ་པྲ་ཏ་
གཙྩ ཞེས་པས་གཏོར་མགྲོན་གཤེགས། རང་གི་གནས་གསུམ་དུ་ཨོ་
ཨཱཧཱུྃ་གིས་མཚན་པར་མོས་ལ། དགེ་བ་འདི་ཡིས་སྐྱེ་བོ་ཀུན། །
ཞེས་སོགས་བསྔོ་སྨོན་དང༌། སྟོན་མཆོག་དམ་པ་སོགས་ཤིས་པ་བརྗོད་པ་ཇི་
ལྟར་རིགས་པས་མཐའ་བརྒྱན་པར་བྱའོ།། ཞེས་པའང་བློ་གྲོས་དམན་ཞིང་རྣམ་པར་
གཡེང་བའི་གཞན་དབང་དུ་གྱུར་པ་རྣམས་ཀྱིས་དགེ་ཚོགས་རླབས་པོ་ཆེ་མྱུར་དུ་
འདུམས་པའི་ཐབས་མཁས་འདིའང་བྱ་བྲལ་བ་མཁྱེན་བརྩེའི་དབང་པོས་ཡོན་ཏན་
རིན་པོ་ཆེ་དུ་མའི་འབྱུང་གནས་དང་ལ་ཨེ་ཝཾ་ཆོས་ལྡན་གྱི་བླ་བྲང་ཐར་པ་རྩེར་སྦྱར་
བའི་དགེ་བས་འགྲོ་ཀུན་འཕགས་མཆོག་ཕྱག་ན་པདྨོའི་གོ་འཕང་ལ་འགོད་པའི་
རྒྱུར་གྱུར་ཅིག་སརྦ་དཱ་ཤྲཱི་ཡོ་བྷ་བ་ཏུ། །

༄༅། །དམར་གསུར་ལྷ་འདྲེ་ཀུན་ཚེམ་བཞུགས་སོ། །
ཤ་ཁྲག་ཅི་འབྱོར་འདུ་བྱས། དཀར་གསུར་བྱེད་ན་ཕྱེ་ཕུར་གཙང་མར་ཆུ་
གཙང་བྲན་ལ་སྐྱབས་སེམས་ལན་གསུམ། ཨོཾ་སྭ་བྷ་ཝ་ཤུདྡྷསརྦ་དྷརྨཱསཱ་
བྷཱ་ཝཤུདྡྷོཉཧཾ། གིས་སྦྱངས། སྟོང་པའི་ངང་ལས་རང་ཉིད་སྐད་
ཅིག་གིས་པད་ཟླའི་སྟེང་དུ་འཕགས་མཆོག་སྤྱན་རས་གཟིགས། །
དམར་གསལ་ཁྲོ་འཛུམ་ཕྱག་བཞི་དང་པོ་གཉིས། །ཐལ་སྦྱར་རྡོ་
རྗེ་འཛིན་ཅིང་གཡས་གཡོན་གཉིས། །ཤེལ་ཕྲེང་པད་དཀར་
དར་དང་རིན་ཆེན་སོགས། །རྒྱན་ཆས་ཡོངས་རྫོགས་ཞབས་
གཉིས་སྐྱིལ་ཀྲུང་བཞུགས། །གསལ་བའི་སྐུ་ནི་ཆུ་ཟླ་འཇའ་ཚོན་
ལྟར། །སྣང་ལ་རང་བཞིན་མེད་པའི་ངོ་བོར་བསམ། །ཨོཾ་མ་ནི་
པདྨ་ཧཱུྃ། ཡིག་དྲུག་བརྒྱ་སྟོང་སོགས་བཟླས། དེ་ལྟར་གསལ་བའི་སྐུ་ལས་
འོད་འཕྲོས་པའི། །སྣ་ལ་འདོད་རྒྱལ་དམར་སྐྱ་ལྕགས་ཀྱུ་དང་། །
ཞགས་པ་ཐོགས་པ་དཔག་མེད་འཕྲོས་པ་ཡིས། །ཕྱོགས་བཅུའི་
འདྲེ་འདོན་དྲི་ཟ་གཤེན་རྗེ་སོགས། །ལན་ཆགས་མགྲོན་དང་
སྙིང་རྗེའི་མགྲོན་རྣམས་ཀུན། །སྐད་ཅིག་ཉིད་ལ་ཨ་གུ་ཤ་ཡ་
ཛ ཕྱི་རོལ་རྡོ་རྗེའི་ར་བས་བསྐོར་བར་གྱུར། །སླར་ཡང་འོད་
འཕྲོས་དཀོན་མཆོག་སྲིད་ཞུ་དང་། མགོན་པོ་ཡོན་ཏན་མགྲོན་
རྣམས་བཛྲ་ས་མཱ་ཛས་སྤྱན་དྲངས། རཾ་ཡཾ་ཁཾ་གིས་སྦྱངས། ཨོཾ་ཨཱཿཧཱུྃ་ཧ་
ཧོ་ཧིལན་གསུམ། སྟོང་གསུམ་གྱི་སྣོད་དང་མཉམ་པའི་བསྲེགས་

ཐབས་ཡངས་ཤིང་རྒྱ་ཆེ་བར་བདུད་རྩིར་གྱུར། ན་མས་སརྦ་ཏ་
ཐ་ག་ཏ་བྷོ་སོགས་གྲངས་མང་གིས་མཆོད། ན་མོ་དབྱིངས་རང་བཞིན་
གྱི་རྣམས་པར་དག་པར་ཐུགས་རྗེ་ཀུན་ཁྱབ་ཀྱི་ཀློང་ནས། ཨེ་
དབྱིངས་ཐབས་བདེ་བ་ཆེན་པོའི་དབུས་སུ་ཝཾ་ཡིག་ཤེས་རབ་
སྟོང་པ་ཉིད་ཡང་དག་པར་སྦྱོར་བ་ལས་བྱུང་བའི་ཤ་ཁྲག་
དམར་གྱི་དྭངས་མའི་བདུད་རྩི་ཨ་ཐུང་གི་མེས་བསྲེག་ཅིང་ཡེ་
ཤེས་ཀྱི་རླུང་གིས་བསྐུལ་བ་ལས་བྱུང་བའི་དུ་བ་འདོད་ཡོན་ལྔ་
དང་ལྡན་པ་འདི་དཀོན་མཆོག་སྲི་ཞུའི་མགྲོན་དུ་གྱུར་པ་རྗེ་
བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་
དམ་པ་རྣམས་དང་། གཞན་ཡང་རྣལ་འབྱོར་ཆེན་པོ་བླ་ན་
མེད་པའི་རྒྱུད་སྡེ་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་
ཚོགས་གནས་གསུམ་གྱི་དཔའ་བོ་མཁའ་འགྲོ་དམ་ཅན་ཆོས་
སྐྱོང་སྲུང་མའི་ཚོགས་གཙང་རིས་ཀྱི་མགོན་པོ་བདུན་ཅུ་རྩ་ལྔ་
སོགས། དཀར་ཕྱོགས་སྐྱོང་བའི་དཀྱིལ་འཁོར་མ་ལུས་ཤིང་ལུས་
པ་མེད་པ་རྣམས་ལ་ཐབས་ཤེས་ཟུང་འཇུག་ཤ་ཁྲག་དམར་གྱི་
གསུར་མཆོད་རྒྱ་ཆེན་པོ་འདི་ཕུལ་བས་ཚོགས་གཉིས་རྫོགས་
སྒྲིབ་གཉིས་བྱང་། སྡོམ་པ་གསུམ་གྱི་དམ་ཚིག་ཉམས་ཆག་
ཐམས་ཅད་བྱང་ཞིང་དག ལས་བཞིའི་ཕྲིན་ལས་ཐམས་ཅད་
འབད་མེད་དུ་འགྲུབ། མཆོག་ཐུན་མོང་གི་དངོས་གྲུབ་གཉིས་
ལ་རང་དབང་འབྱོར། བསྟན་པའི་རྩ་ལག་བཤད་སྒྲུབ་ཀྱི་སྡེ་

འཕེལ་བ་དང་། འཇིག་རྟེན་པ་ཀུན་དར་ཞིང་རྒྱས་པར་མཛད་
དུ་གསོལ། ཨོཾ་ཨཱཿཧཱུྃ། ལན་གསུམ། ན་མསརྦ་ཏ་ཐཱ་ག་ཏཱ་ཨ་ཝ་ལོ་
ཀི་ཏེ་སོགས་ལན་བདུན་རེ་དང་། དེ་བཞིན་གཤེགས་པ་བཞིའི་མཚན་བརྗོད།
གཞན་ཡང་འཇིག་རྟེན་ཁམས་ལ་རང་དབང་བསྒྱུར་བའི་
དྲེགས་པའི་སྡེ་དཔོན་སུམ་ཅུ། སྔགས་བདག་བཅོ་བརྒྱད། འབྱུང་
བ་ལྔ། རླུང་འཕོ་བ་དུས་སྦྱོར། སྤར་སྨེའི་ཀག ལོ་ཟླ་ཞག་དུས་
གཟའ་སྐར་རྣམས་ལ་དབང་སྒྱུར་བའི་ལྷ་རྣམས་དང་། ལྷ་ཀླུ་
དྲི་ཟ། གྲུལ་བུམ། ལྟོ་འཕྱེ། མིའམ་ཅི་དང༌། མཁའ་ལྡིང་། འབྱུང་
པོ། རོ་ལངས་ལ་སོགས་གདོན་གྱི་རིགས་སུ་གྱུར་པ་ཐམས་ཅད་
དང༌། འཕྲོག་མ་མ་བུ་ལྔ་བརྒྱ། བགེགས་རྒྱལ་བི་ནཱ་ཡ་ཀ་ལ་
སོགས། བགེགས་རིགས་སྟོང་ཕྲག་བརྒྱད་ཅུའི་ཚོགས་དང་།
འཁོར་དང་བཅས་པ། བླ་ལ་རྐུ་བ། ཚེ་ལ་འཇབ་པ། སྲོག་
འཕྲོག་པར་བྱེད་པ། ཐམས་ཅད་ཤ་ཁྲག་དམར་གྱི་གསུར་
མཆོད་རྒྱ་ཆེན་པོ་འདི་ཕུལ་བས་གནོད་འཚེ་དང་གདུག་སེམས་
ཞི། བྱམས་སྙིང་རྗེའི་རྩལ་ཤུགས་རྫོགས། ཕན་པ་བྱང་ཆུབ་ཀྱི་
སེམས་དང་ལྡན། སྔོན་གྱི་ཐ་ཚིགས་རྗེས་སུ་དྲན་པས་འཇིག་
རྟེན་གྱི་ཁམས་ཐམས་ཅད་དུ་མི་ནད་ཕྱུགས་ནད་ཀྱི་རིགས་སུ་
གྱུར་པ་ཐམས་ཅད་དང་། མུ་གེ་དང་མཚོན་གྱི་འཁྲུགས་པ་
ཐམས་ཅད་མྱུར་དུ་ཞི་བ་དང་། རྣལ་འབྱོར་བདག་ཅག་ཡོན་
མཆོད་འཁོར་དང་བཅས་པའི་ལོ་ཀེག་ཟླ་ཀེག་ལ་སོགས་ཀེག་

རིགས་སུམ་བརྒྱ་དྲུག་ཅུ། བྱིས་པའི་གདོན་ཆེན་བཅོ་ལྔ་། གཙོ་
བོའི་གདོན་ཆེན་བཅོ་བརྒྱད། ཕལ་པའི་གདོན་ཕྲན་གྲངས་མེད།
དུས་མིན་འཆི་བ་བཅོ་བརྒྱད། ཡས་ཀྱི་བདུད། མས་ཀྱི་སྲི།
བན་བོན་གྱི་མཐུ་གཏད་བྱད་ཁ་དྲོད་གཏོང་ཆག་ཆེ་ཉམས་ང་
ཐམས་ཅད་བཟློག་པ་དང་། མོས་པ་རྣམས་བཞིས་དབང་དུ་
འདུ་བ་དང་ས་བདག་ཀླུ་གཉན་ལ་ཕོག་ཐུག་འགྲམ་འཁྲུགས་
སོགས་ལས་བྱུང་བའི་ཉེས་པའི་ཚོགས་ཐམས་ཅད་ཞི་བར་
མཛད་དུ་གསོལ། ཁ་འབར་མའི་སྔགས་ལན་བདུན། དེ་བཞིན་གཤེགས་པ་
བཞིའི་མཚན་བརྗོད། འགྲོ་བ་རིག་དྲུག ལམ་རྒྱུད་ལྔ་། སྐྱེ་གནས་
བཞིས་བསྡུས་པའི་སེམས་ཅན་ཐམས་ཅད་དང་། སྔ་མའི་ལུས་
རྟེན་བོར། ཕྱི་མའི་ལུས་རྟེན་མ་རྙེད་པ་སྲིད་པ་བར་དོའི་ཚོགས་
རྣམས་དང། ཁྱད་པར་དུ་ཡང་བླ་མ་རྒྱལ་བློན་བཙུན་མོ་དཔོན་
གཙོ་གྲོས་མཁན་ལ་སོགས་སྔ་རབས་འདས་པ་ཤི་མིག་གསོན་
ལ་བལྟ་བ་རྣམས་དང་། དུས་ངན་བསྐལ་པའི་ཐ་མ་འདིར་
ནད་མུག་མཚོན་འཁྲུགས་ཀྱིས་ཤི་བའི་ཤི་འདྲེ་འཁྱམས་པོ།
ཡུལ་འདྲེ་གསར་པ། རྒྱ་འདྲེ་འགོང་པོ་ལ་སོགས། རྒྱ་གར། བལ་
པོ། བོད་དང་། བོད་ཆེན། རྒྱ་ཧོར། འཇང་གི་གཙོ་བོར་བྱས་
པའི་སྟོང་གསུམ་སྤྱི་དང་། ཁྱད་པར་འཛམ་གླིང་དུ་གནས་པ་
ཐམས་ཅད་ལ་སྦྱིན་ནོ། བསྔོ་འོ། ཚིམ་པར་གྱུར་ཅིག ཆོས་ཐམས་
ཅད་རྟེན་ཅིང་འབྲེལ་འབྱུང་སྒྱུ་མ་ལྟ་བུ་སྐྱེ་འགགས་གནས་

གསུམ་དང་བྲལ་བའི་རང་བཞིན་ཡེ་སྟོང་ཆེན་པོ་ལས་རིག་པ་
ལྷུན་གྲུབ་ཀྱི་གསལ་བའི་སྣང་ཆ་ཅིར་ཡང་འཆར་བའི་རང་
བྱུང་ཡེ་ཤེས་ཀྱི་གནས་ལུགས་མ་རྟོག་སྟེ་མ་རིག་འཁྲུལ་པ་རང་
རྒྱུད་དུ་གོལ་ནས་ཉིད་འཁྲུལ་དུ་སོང་བའི་འདྲེ་སྲིན་ཁྱེད་
རྣམས་ལ་ཤ་ཁྲ་དམར་གྱི་གསུར་མཆོད་རྒྱ་ཆེན་པོ་བཟའ་བས་
མི་ཟད་པ་བཏུང་བས་མི་ཉུང་བ། རྒོལ་བས་མི་བསྡིགས་པ། རི་
རྒྱལ་ལས་དཔང་མཐོ་བ། རྒྱ་མཚོ་ལས་གདིངས་ཟབ་པ། ཞིང་
རྡུལ་ལས་གྲངས་མང་བ། ཉི་ཟླ་ལས་འོད་གསལ་བ། རྒྱ་ཆེ་བ་
ནམ་མཁའི་མཐའ་དང་མཉམ་པ་འདི་སྦྱིན་པས་དགའ་མགུ་
ཡི་རང་། ཕན་པ་དང་། སྙིང་རྗེ་བྱང་ཆུབ་ཀྱི་སེམས་དང་ལྡན་
པར་གྱིས་ཤིག བཀའ་ལས་འདས་ན་རྡོ་རྗེའི་དམྱལ་བར་ལྷུང་
བར་གྱུར་ཏ་རེ། དྲན་པ་ཤེས་བཞིན་བག་ཡོད་དང་ལྡན་པས་
སེམས་བསྲུང་བར་བྱོས་ཤིག བར་དོ་ལ་བར་དོ་ཡིན་པ་ངོ་ཤེས་
པར་གྱིས་ཤིག འཁྲུལ་སྣང་ལ་རྒྱས་ཐོབ། བླ་མ་དང་དཀོན་
མཆོག ཡི་དམ་དང་ལྟ་བ་རྗེས་སུ་དྲན་ཏེ་ལས་ངན་པའི་སྒྲིབ་
པ་སྐད་ཅིག་ལ་དག་ནས་རིག་པ་ལ་རང་དབང་ཐོབ། བདེ་བ་
ཅན་དང་པདྨ་འོད་ལ་སོགས་པའི་ཞིང་ཁམས་ཁྱད་པར་ཅན་
རྣམས་སུ་བཙན་ཐབས་སུ་བགྲོད་ནུས་པར་ཤོག་ཅིག དེ་ལྟར་
མཆོད་སྦྱིན་རྒྱ་ཆེན་བགྱིད་པ་ཡི། །དགེ་བའི་རྩ་བ་ཐམས་ཅད་
སེམས་ཅན་ལ། །ཡོངས་དག་བསྔོ་བ་ཀུན་ཏུ་བཟང་པོ་བཞིན། །

འགྲུབ་པར་གྱུར་ཅིག་རྒྱལ་རྣམས་བདེན་གྱུར་ཅིག །མཆོད་
པའི་མགྲོན་རྣམས་རང་བཞིན་དབྱིངས་སུ་གཤེགས། །ཕྱི་རོལ་
རྡོ་རྗེའི་ར་བ་དམིགས་མེད་དང་། །འཇིག་རྟེན་པ་རྣམས་རང་
གནས་གཤེགས་ནས་ཀྱང་། །རང་ལུས་དཔེ་ལོང་གཞན་གནོད་
མ་བྱེད་ཅིག །སརྦ་བིགྷཱན་གཙྪ། དྲག་སྔགས་ཚར་གཅིག་བརྗོད། བཀྲ་ཤིས་
བསྔོ་སྨོན་དང་བྱང་ཆུབ་ཀྱི་སེམས་འབའ་ཞིག་ནམ་ཡང་ནན་ཏན་དུ་བྱའོ། །ཞེས་
པའང་རང་གཞན་ལ་ཉེ་བར་མཁོ་བས་མཚམས་སྦྱར་ཏེ། འཇམ་དབྱངས་ཆོས་ཀྱི་
བློ་གྲོས་པས་སྨྲས་པ་ཡི་གེའི་བྱེད་པོ་འཇིགས་མེད་བློ་གྲོས་ཀྱིས་གུས་པས་བགྱིས་པ་
དགེའོ།།
༈ དམར་གསུར་བཞུགས་སོ། །
སྲོད་ཀྱི་དུས་སུ་ཚིལ་གྱིས་སྦྲུས་པའི་ཕྱེ་ལ་བྱིན་རྟེན་གང་འཛོམ་བསྲེ་ཞིང་།
སངས་རྒྱས་ཆོས་ཚོགས་དང་། བསང་སྦྱང་འདྲ། ཆོས་ཀུན་བདེན་པས་སྟོང་
པའི་ངང་ཉིད་ལས། །ཤ་ཁྲག་དྲི་གསུར་འདོད་ཡོན་ལྔ་ཡི་
དངོས། །སྒྱུ་མའི་མཁོ་རྒུ་ཇི་བཞིན་ཡོངས་ཤར་པ། །འཁོར་
འདས་དྲེགས་བྱེད་དགའ་བའི་རྫས་གྱུར་ཅིག །ཨོཾ་ཨཱཿཧཱུཾ། ཡང་
ཡང་བརྗོད། སཾ་བྷ་ར་གང་མང་། དམར་གསུར་འདོད་པའི་ཡོན་ཏན་
ལྔ་ཚང་བས། །ཧེ་རུ་ཀ་དཔལ་གནས་གསུམ་མཁའ་འགྲོའི་
ཚོགས། །དཔལ་མགོན་ལྕམ་དྲལ་དམ་ཅན་རྒྱ་མཚོ་བཅས། །
དགྱེས་ཤིང་ཚིམ་ནས་འདོད་དོན་གང་བཅོལ་སྒྲུབས། །གཞན་

ཡང་འགྲོ་བའི་ཤ་ཁྲག་སྲོག་དབུགས་ལ། །རྔམ་པའི་འབྱུང་པོའི་
ཚོགས་ཀུན་རབ་ཚིམས་ནས། །གནོད་འཚེའི་བསམ་སྦྱོར་སྤངས་
ལ་བྱམས་སེམས་བསྐྱེད། །འཇིག་རྟེན་ཀུན་ཏུ་བདེ་ལེགས་རྒྱུ་
ཆེར་སྒྲུབས། །སྔོན་ཚེ་རང་དོན་ལ་ཞེན་གཏི་མུག་པས། །གཞན་
ལ་བསད་བརྡུངས་འཕྲོགས་བཅོམ་ལས་བསགས་པའི། །འཁོན་
འགྲས་ཞི་ཞིང་བུ་ལོན་ལན་ཆགས་ཁྱེར། །ཀུན་ཀྱང་ཕན་བདེའི་
དཔལ་ལ་སྤྱོད་གྱུར་ཅིག །ཅེས་པའི་མཐར། ཐམས་ཅད་ནམ་མཁའི་
མཛོད་བཞིན་སོགས་དང་། བྱང་ཆུབ་སེམས་ནི་རིན་པོ་ཆེ། །སོགས་
བསྔོ་སྨོན་གྱིས་རྒྱས་གདབ་བོ།། །།
༄༅། །གསུར་སྔོ་འདོད་ཡོན་སྤྲིན་ཕུང་བཞུགས་སོ། །
ན་མོ་ལོ་ཀེ་ཤྭ་རཱ་ཡ། མཆོད་སྦྱིན་གསུར་བསྔོའི་རིམ་པ་ནི། ཕྱེ་མར་
གཙང་མས་གཞིར་བྱས་པ་ལ་བྱིན་རྟེན་ཁུངས་ལྡན་གྱི་རིགས་དང་། འབྱོར་ན་
བཟང་དྲུག་ཨ་བར་སྐྱུར་གསུམ་སོགས་སྨན་སྣ་དང་། རིན་པོ་ཆེ། དར་གོས་རས་མ།
ཤ་ཆང་སྒོག་ཙོང་དང་མ་འདྲེས་པའི་ཟས་སྣ་བཅས་ལེགས་པར་བསྲེས་ལ། སྔ་
དགོངས་གང་བདེར་མེར་བསྲེགས་ཤིང་། ཆབ་ཀྱི་བྲན་ཏེ། སངས་རྒྱས་ཆོས་
དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་
སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་
ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །
ལན་གསུམ་དང་། རང་ལྷའི་ང་རྒྱལ་གྱིས། གསུར། ཨོཾ་བཛྲ་ཨ་མྲྀ་ཏ་ཀུནྜ་ལི་

ཧ་ན་ཧ་ན་ཧཱུྃ་ཕཊ ཀྱིས་བསངས། ཨོཾ་སྭ་བྷཱ་ཝ་ཤུདྡྷ་སརྦ་དྷརྨསཱ་
བྷཱ་ཝ་ཤུདྡྷོཉཧཾ་གིས་སྦྱངས། ཆོས་ཀུན་བདེན་པས་སྟོང་པའི་ངང་
ཉིད་ལས། །དབང་པོ་སྒོ་ལྔའི་ལོངས་སྤྱོད་ཀུན་འཆར་ཞིང་། །
མཆོད་དང་སྦྱིན་པའི་བྱེད་ལས་ཡོངས་འགྲུབ་པའི། །གསུར་
སྤྲིན་ཟག་མེད་བདེ་བའི་རོལ་པར་གྱུར། །ཨོཾ་ཨཱཿཧཱུྃ་ཡང་ཡང་བརྗོད་
པས་སྤེལ། ན་མསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་
ར་ཧཱུཾ། ལན་བདུན། ཨོ་བཛྲ་ཨགྷཾ། པཱ་ཏྱཾ། པུཊྚེ། དྷུ་པེ། ཨཱ་ལོ་ཀེ། གནྡྷེ།
ནེ་ཝི་དྱ། ཤབྷ་ཨཱ༔ཧཱུྃ། འདོད་ཡོན་ལྔ་ལྡན་གསུར་གྱི་མཆོད་སྤྲིན་
འདིས། །དཀོན་མཆོག་སྲི་ཞུའི་མགྲོན་ཀུན་མཉེས་གྱུར་ནས། །
བདག་སོགས་འགྲོ་ཀུན་ཚོགས་རྫོགས་སྒྲིབ་བྱང་སྟེ། །མྱུར་དུ་
རྣམ་མཁྱེན་ཐོབ་པར་བྱིན་གྱིས་རློབས། །ཡང་། ན་མསརྦ་ཏ་ཐཱ་
ག་ཏ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ལན་བདུན། ཨོཾ་བཛྲ་
ཨནྡྷཾ། པཱ་ཏྱཾ། པུཥཱ། དྷུ་པེ། ཨཱ་ལོ་ཀེ། གནྡྷེ། ནེ་ཝི་ཏྱཱ། ཤབྷ་ཨཧཱུྃ།
འདོད་ཡོན་ལྔ་ལྡན་གསུར་གྱི་མཆོད་སྤྲིན་འདིས། །མགོན་པོ་
ཡོན་ཏན་མགྲོན་ཀུན་ཐུགས་དམ་བསྐང་། །བསྟན་པ་དར་ཞིང་
འཇིག་རྟེན་བདེ་བར་འཚོ། །བདག་ཅག་བསམ་དོན་འགྲུབ་
པའི་འཕྲིན་ལས་མཛོད། །ན་མསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་
ཨོཾ་སཾ་བྷ་ར་སཾ་བྷ་ར་ཧཱུཾ། ལན་བདུན། དེ་བཞིན་གཤེགས་པ་རིན་
ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་
མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་

འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་
པ་ཐམས་ཅད་དང་བྲལ་བ་ལ་ཕྱག་འཚལ་ལོ། །འདོད་ཡོན་ལྔ་
ལྡན་གསུར་གྱི་ལོངས་སྤྱོད་འདིས། །རབ་དགའ་ལ་སོགས་དྲི་
ཟའི་ཚོགས་རྣམས་དང་། །རིགས་དྲུག་སྙིང་རྗེའི་མགྲོན་ཀུན་
རབ་ཚིམས་ནས། །སྡུག་བསྔལ་ཀུན་བྲལ་བདེ་ལ་སྤྱོད་གྱུར་ཅིག །
ཡང་། ན་མསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་ར་
ཧཱུཾ། ལན་བདུན་དང་། དེ་བཞིན་གཤེགས་པ་རིན་ཆེན་མང་ལ་ཕྱག་
འཚལ་ལོ། །སོགས་དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་
ལྔ་ལྡན་གསུར་གྱི་ལོངས་སྤྱོད་འདིས། །གནོད་བྱེད་ལན་ཆགས་
མགྲོན་ཀུན་རབ་ཚིམས་ནས། །ཤ་འཁོན་ཞི་ཞིང་སྔོན་རབས་བུ་
ལོན་ཁྱེར། །གདུག་རྩུབ་ཀུན་ཞི་ཕན་སེམས་ལྡན་གྱུར་ཅིག །ཡང་།
ན་མསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ།
ལན་བདུན་དང་། དེ་བཞིན་གཤེགས་པ་རིན་ཆེན་མང་ལ་ཕྱག་
འཚལ་ལོ། །སོགས་དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་
ལྔ་ལྡན་གསུར་གྱི་ལོངས་སྤྱོད་འདིས། །གནོད་བྱེད་ལན་ཆགས་
མགྲོན་ཀུན་རབ་ཚིམས་ནས། །ཤ་འཁོན་ཞི་ཞིང་སྔོན་རབས་བུ་
ལོན་ཁྱེར། །གདུག་རྩུབ་ཀུན་ཞི་ཕན་སེམས་ལྡན་གྱུར་ཅིག །ཡང་།
ན་མསརྦ་ཏ་ཐཱ་ག་ཏ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ།
ལན་བདུན་དང་། དེ་བཞིན་གཤེགས་པ་རིན་ཆེན་མང་ལ་ཕྱག་
འཚལ་ལོ། །སོགས་དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་

ལྔ་ལྡན་གསུར་གྱི་ལོངས་སྤྱོད་འདིས། །བར་དོར་འཕྱན་པའི་
འགྲོ་ཀུན་རབ་ཚིམས་ནས། །འཁྲུལ་སྣང་འཇིགས་སྐྲག་ཆོས་ཉིད་
ཡོ་ལང་དུ། །རང་ངོ་འཕྲོད་ཅིང་ལོངས་སྐུར་གྲོལ་གྱུར་ཅིག །
ཅེས་དང་། ཆོས་ཉིད་ངོ་བོས་དག་ཅིང་རྟེན་འབྲེལ་རྩལ། །འགག་
མེད་བདེན་དང་ལྷག་བསམ་དག་པའི་མཐུས། །ཇི་ལྟར་བསྔོས་
བཞིན་ཐོགས་མེད་འབྱུང་བ་དང་། །བསོད་ནམས་བྱང་ཆུབ་
ཆེན་པོའི་རྒྱུར་སྨིན་ཤོག །ཅེས་པའི་མཐར། ཐམས་ཅད་ནམ་མཁའི་
མཛོད་བཞིན་དུ། །ལོངས་སྤྱོད་ཟད་པ་མེད་པར་ཤོག །རྩོད་པ་
མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །
བྱང་ཆུབ་སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེས་
གྱུར་ཅིག །སྐྱེས་པ་ཉམས་པ་མེད་པ་དང་། །གོང་ནས་གོང་དུ་
འཕེལ་བར་ཤོག ། སྤྱིར་བསྔོ་སྨོན་གྱིས་རྒྱས་གདབ་བོ། གསུར་བསྔོ་འདི་ཉིད་
རྒྱ་གཞུང་ལ་སོགས་པའི་དངོས་བསྟན་ན་མེད་ཀྱང་། གྲྭ་ས་ཆེན་པོ་རྣམས་སུའང་
ཕྱག་ལེན་ཙམ་ཡོད་སྟབས་བོད་ཁམས་ཀུན་ཏུ་དར་ཆེ་ཞིང་། དམ་པ་འགའ་ཞིག་
གིས་དགྲ་བཅོམ་པ་ལྔ་བརྒྱ་ལ་དྲོ་དྲངས་པ་དང་ཕན་ཡོན་མཉམ་པར་གསུངས་པ་
སོགས་ཀྱིས་མཚོན་དགེ་བ་ཆེན་པོ་ཡོད་པ་གཞིར་བཅས། བསྔོ་སྔགས་ཁ་འབར་མ་
ཆོས་སྦྱིན་སྤྱིའི་སྔགས་ཡིན་པས་ཁུངས་ཆེ་ཞིང་ཕན་ཡོན་ཡང་གཟུངས་དང་གཏོར་
ཆེན་རྣམས་ཀྱི་སྐབས་སུ་འབྱུང། དེ་ནས་བསྔོ་སྔགས་ཟུར་པ་འགའ་ཞིག་འདུག་པ་
འབྱུང་ཁུངས་དང་ལུང༌། སྐད་འགྱུར་དཔྱད་དཀའ་བར་བརྟེན་སཾ་བྷ་རས་ཆོག་པར་
བྱས་ཏེ། དོན་གཉེར་ཅན་དུ་མས་བསྐུལ་བའི་ངོར་དང༌། རང་ཉིད་ཆོས་སྤྱོད་གསར་
འཛུགས་ཀྱི་ཆ་ཤས་སུ་རྒྱལ་ཁམས་པ་ཝཱ་གིནྡྲ་སུ་སིདྡྷིས་གོ་སྟོད་རིན་ཆེ་སྤུངས་པའི་རི་
ཞོལ་དུ་སྦྱར་བའི་ཡི་གེ་པ་ནི་ཨཱ་ནནྟ་མཉྫ་གྷོཥས་བགྱིས་པ་སརྦ་དི་ཀླུ་ཤུ་བྷ་མསྟུ།། །། །

༄༅། །གསུར་མཆོད་མདོར་བསྡུས་བདུད་རྩིའི་སྤྲིན་ཕུང་
ཞེས་བྱ་བ་བཞུགས་སོ། །
ཨོཾ་སྭསྟི། འདིར་མཆོད་སྦྱིན་གསུར་གྱི་ཆོ་ག་ཤིན་ཏུ་བསྡུས་ཏེ་བྱ་བའི་ཚུལ་ལ་
གསུར་མཆོད་ཕྱག་ལེན་ལྟར་བཤམས། ཆབ་གཙང་མས་བྲན། ཨོཾ་ཨཱཿཧཱུྃ་གིས་བྱིན་
གྱིས་བརླབས། ཨོཾ་ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་
སཾ་བྷ་ར་ཧཱུཾ་ཞེས། གསུར་མཆོད་འདོད་ཡོན་ལྔ་ལྡན་འདིས། །
དཀོན་མཆོག་སྲིད་ཞུའི་མགྲོན་རྣམས་མཆོད། །བདག་དང་
མཁའ་མཉམས་འགྲོ་ཀུན་ལ། །བྱིན་རློབས་མཆོག་མཐུན་དངོས་
གྲུབ་སྩོལ། །མགོན་པོ་ཡོན་ཏན་མགྲོན་ལ་འབུལ། །རྣམ་བཞི་
ཕྲིན་ལས་ཀུན་འགྲུབ་ཤོག །བགེགས་རིགས་ལན་ཆགས་མགྲོན་
ལ་སྦྱིན། །གནོད་འཚེ་ཞི་ཞིང་བུ་ལོན་བྱང་། །རིགས་དྲུག་སྙིང་
རྗེའི་མགྲོན་ལ་བསྔོ། །འདོད་རྒུའི་ལོངས་སྤྱོད་ལྷུན་གྲུབ་ཤོག །
ཁྱད་པར་བར་དོའི་འགྲོ་བ་སོགས། །དྲི་ཟ་འབྱུང་པོའི་ཚོགས་
ལ་སྦྱིན། །སོ་སོའི་སྡུག་བསྔལ་ཀུན་བྲལ་ནས། །ཟག་མེད་བདེ་
བའི་ཚིམ་གྱུར་ཅིག །ཀུན་ཀྱང་བྱང་ཆུབ་སེམས་འབྱོངས་ནས། །
རྫོགས་པའི་སངས་རྒྱས་མྱུར་ཐོབ་ཤོག །ཅེས་འབུལ་ཞིང་བསྔོ་ལ། བསྔོ་
སྨོན་བཀྲ་ཤིས་ཇི་ལྟར་རིགས་པས་མཐའ་བརྒྱན་པར་བྱའོ། ཞེས་པའང་བྱུང་སྨད་དགེ་
བའི་བཤེས་གཉེན་ཛཱ་ནའི་མཚན་ཅན་གྱི་ངོར། མཁྱེན་བརྩེའི་དབང་པོས་ལྷ་ལྡན་དགའ་
བཞིའི་འཕྲུལ་སྣང་གི་གནྡྷོ་ལའི་ཉེ་འདབས་སུ་ཤར་མར་བྲིས་པ་དགེའོ།། །།

༄༅། །སྐྱབས་སེམས་ཀྱི་སྡོམ་པ་འབོག་ཚུལ་འབྲེལ་ཚད་
དོན་ལྡན་བཞུགས་སོ། །
ཨོཾ་སྭསྟི། བྱང་ཆུབ་ཀྱི་སེམས་དང་ལྡན་པའི་སློབ་དཔོན་
གྱིས། གཞན་ལ་སྐྱབས་འགྲོ་དང་སེམས་བསྐྱེད་ཀྱི་སྡོམ་པ་ཕོག་
ན་ཕན་ཡོན་ཤིན་ཏུ་ཆེ་བས། དེའི་ཚུལ་ནི་ཐོག་མར་ངེས་འབྱུང་
གིས་བློ་བཅོས་ནས། ཁྱེད་རང་རྣམས་དེ་བཞིན་གཤེགས་པ་
ཐམས་ཅད་ཀྱི་བགྲོད་པ་གཅིག་པའི་ལམ་ཐེག་པ་ཆེན་པོའི་
སྐྱབས་སུ་འགྲོ་བ་དང་། བླ་ན་མེད་པའི་བྱང་ཆུབ་ཏུ་སེམས་
བསྐྱེད་པའི་སླད་དུ་དམིགས་པ་འདི་བཞིན་མཛོད། ཁྱེད་རང་
རྣམས་ཀྱི་མདུན་གྱི་ནམ་མཁའི་གནས་སུ་སེངྒེའི་ཁྲི་པདྨ་དང་
ཟླ་བའི་གདན་གྱི་སྟེང་དུ་བཅོམ་ལྡན་འདས་སྟོན་པ་ཐུབ་པའི་
དབང་པོ་ལ། ཕྱོགས་བཅུའི་སངས་རྒྱས་ཐམས་ཅད་ཀྱིས་བསྐོར་
བ་ནི་སངས་རྒྱས་དཀོན་མཆོག་དང་། ཐེག་པ་ཆེན་པོའི་དམ་
ཆོས་གླེགས་བམ་བྲག་རི་བརྩེགས་པ་ལྟ་བུར་བཞུགས་པར་
བསམ་པ་ནི་ཆོས་དཀོན་མཆོག །ཐེག་པ་ཆེན་པོའི་ཕྱོགས་
བཅུའི་བྱང་ཆུབ་སེམས་དཔའ་བསམ་གྱིས་མི་ཁྱབ་པ་བཞུགས་
པར་བསམ་པ་ནི་དགེ་འདུན་དཀོན་མཆོག་སྟེ། དེ་ལྟར་དཀོན་
མཆོག་གསུམ་གྱི་ཚོགས་ལ་བྱང་ཆུབ་མ་ཐོབ་ཀྱི་བར་དུ་སྐྱབས་
སུ་འགྲོ་སྙམ་པས་འདིའི་རྗེས་ཟློས་མཛོད། ཕྱོགས་བཅུ་ན་

བཞུགས་པའི་སོགས་དགོངས་སུ་གསོལ། བདག་མིང་འདི་ཞེས་
བགྱི་བ་དུས་འདི་ནས་བཟུང་སྟེ། བྱང་ཆུབ་སྙིང་པོར་སོགས་
ནས་དེ་བཞིན་སྐྱབས་སུ་མཆི། ཞེས་ལན་གསུམ་བརྗོད་པས་ཁྱེད་
རང་རྣམས་ཀྱི་རྒྱུད་ལ་སྐྱབས་སུ་འགྲོ་བའི་སྡོམ་པ་སྐྱེས་པར་
བསམ། སླར་ཡང་བླ་ན་མེད་པའི་བྱང་ཆུབ་མཆོག་ཏུ་སེམས་
བསྐྱེད་སྙམ་པས་འདིའི་རྗེས་ཟློས་མཛོད། ཕྱོགས་བཅུ་ན་
བཞུགས་པའི་སོགས་ནས་དགོངས་སུ་གསོལ། བདག་མིང་འདི་
ཞེས་བགྱི་བ། དུས་འདི་ནས་བཟུང་སྟེ། བྱང་ཆུབ་སྙིང་པོའི་བར་
དུ། ཇི་ལྟར་སྔོན་གྱི་བདེ་གཤེགས་ཀྱི། །སོགས་ནས། རིམ་པ་
བཞིན་དུ་བསླབ་པར་བགྱི། །ཞེས་ལན་གསུམ་བརྗོད་པས། བྱང་
ཆུབ་སེམས་དཔའི་སྡོམ་པ་ཐོབ་བྱུང་སྙམ་དུ་མོས་པ་མཛོད། དེ་
ལྟར་བྱང་སྡོམ་སྐྱེས་པ་དེ་ལ། རང་དགའ་བ་སྒོམ་པ་འདིའི་རྗེས་
ཟློས་མཛོད། དེང་དུས་བདག་ཚེ་སོགས་ནས་རྙོག་པར་མི་འགྱུར་
དེ་ལྟར་བྱ། །ཞེས་ལན་གཅིག་བརྗོད། གཞན་དགའ་བ་བསྒོམ་
བཅུག་པ་འདིའི་རྗེས་ཟློས་མཛོད། བདག་གི་དེ་རིང་སྐྱོབ་པ་
སོགས་ནས། དགའ་བར་གྱིས། །ཞེས་བརྗོད། སྨོན་ལམ་གདབ་
པ་ནི། བྱང་ཆུབ་སེམས་མཆོག་རིན་པོ་ཆེ། །སོགས་དང་། བྱང་
ཆུབ་སེམས་དང་མི་འབྲལ་ཞིང་། །སོགས་དང་། བྱང་ཆུབ་སེམས་
དཔའ་རྣམས་ཀྱི་ནི། །སོགས་དང་། བསོད་ནམས་འདི་ཡིས་
སོགས་སྨོན་ལམ་གང་ཤེས་གདབ་བོ། །འདི་ཙམ་གྱིས་ཀྱང་དོན་

འགྲུབ་ཅིང་ཅུང་ཟད་རྒྱས་པར་འདོད་ན་འཕགས་པ་རིན་པོ་
ཆེས་མཛད་པའི་སྐྱབས་སེམས་བསྔོ་བ་གསུམ་ཉམས་སུ་ལེན་
ཚུལ་ལྟར་བྱའོ། །དེ་ཡང་ས་སྐྱ་པཎྜི་ཏས། དབུ་མ་ལུགས་ཀྱི་
སེམས་བསྐྱེད་འདི། །སེམས་ཅན་ཀུན་གྱིས་ལེགས་ཐོབ་ན། །
རྫོགས་པའི་སངས་རྒྱས་རྒྱུར་འགྱུར་ཞེས། །མདོ་དང་བསྟན་
བཅོས་རྣམས་ལས་གསུངས། །ཞེས་གསུངས་པ་ལྟར་དབུ་མ་
ལུགས་ཀྱི་སེམས་བསྐྱེད་འདི་བརྡ་འཕྲོད་ཅིང་ལེན་འདོད་ཡོད་
པ་ཀུན་ལ་སྐྱེ་བར་གསུངས་པས་དད་ལྡན་གྱི་མི་དང་། རི་ཁྲུས་
དང་། བསང་གསུར་སོགས་ཀྱི་མཇུག་ཏུ་ཡུལ་ལྷ་གཞི་བདག་
བར་དོ་སོགས་དམན་མགྲོན་རྣམས་ལ་དེ་ལྟར་བྱས་པས། དེ་
ཐམས་ཅད་བྱང་ཆུབ་ཀྱི་སེམས་དང་ལྡན་པར་འགྱུར་བ་སོགས་
འབྲེལ་ཚད་དོན་དང་ལྡན་པའི་ཕན་ཡོན་དཔག་ཏུ་མེད་པ་
འབྱུང་ངེས་པས་སྐལ་བཟང་རྣམས་ཀྱིས་ཚུལ་འདི་ཉམས་སུ་
བླང་བར་བྱའོ། །ཞེས་པའང་ཚུལ་རྒྱན་པས་དམ་པའི་གསུང་རབ་ལྟར་བཀོད་
པ་གཞན་ཕན་རྒྱ་ཆེན་པོ་གྲུབ་པར་གྱུར་ཅིག །
དེ༄༅། །གངས་ཅན་བསྟན་པའི་སྲོལ་འབྱེད་ཆེན་པོ་ཉེར་
ལྔའི་གསོལ་འདེབས་བཞུགས་སོ། །
རྩ་གསུམ་ཀུན་འདུས་སློབ་དཔོན་པདྨ་འབྱུང་། །མཁན་

ཆེན་ཞི་འཚོ་ཆོས་རྒྱལ་ཁྲི་སྲོང་ཞབས། །གནུབས་ཆེན་སངས་
རྒྱས་ཉང་སྟོན་ཉི་མ་འོད། །བཀའ་གཏེར་ཤིང་རྟ་ལྔ་ལ་གསོལ་
བ་འདེབས། །རྡོ་རྗེ་འཆང་དངོས་བླ་ཆེན་སྙིང་པོ་ཞབས། །
བསོད་ནམས་རྩེ་མོ་གྲགས་པ་རྒྱལ་མཚན་དང་། །ས་སྐྱ་པཎ་
ཆེན་འཕགས་པ་རིན་པོ་ཆེ། །རྗེ་བཙུན་གོང་མ་ལྔ་ལ་གསོལ་བ་
འདེབས། །དགྱེས་མཛད་རྡོ་རྗེ་མར་སྟོན་བློ་གྲོས་ཞབས། །མི་ལ་
རས་ཆེན་མཉམ་མེད་སྒམ་པོ་པ། །དུས་གསུམ་མཁྱེན་པ་འགྲོ་
མགོན་ཕག་མོ་གྲུབ། །བཀའ་རྒྱུད་གོང་མ་ལྔ་ལ་གསོལ་བ་
འདེབས། །འོད་དཔག་མེད་མགོན་དཔལ་ལྡན་མར་མེ་མཛད། །
རྒྱལ་བའི་འབྱུང་གནས་སྤྱན་སྔ་ཚུལ་ཁྲིམས་འབར། །རིན་ཆེན་
གསལ་དང་གཞོན་ནུ་རྒྱན་མཚན་ཞབས། །བཀའ་གདམས་
བཤེས་གཉེན་ལྔ་ལ་གསོལ་བ་འདེབས། །བསྟན་པའི་འཁོར་ལོ་
རྗེ་བཙུན་ཙོང་ཁ་པ། །རྒྱལ་ཚབ་ཆོས་རྗེ་མཁས་གྲུབ་དགེ་ལེགས་
དཔལ། །དགེ་འདུན་གྲུབ་པ་པཎ་ཆེན་ཆོས་ཀྱི་རྒྱལ། །འཇམ་
མགོན་ཡབ་སྲས་ལྔ་ལ་གསོལ་བ་འདེབས། །དེ་ལྟར་གསོལ་བ་
བཏབ་པའི་བྱིན་རླབས་ཀྱིས། །བདག་སོགས་ཚེ་རིང་ནད་མེད་
ཆོས་བཞིན་སྤྱོད། །ཡོངས་འཛིན་བཤེས་གཉེན་མཆོག་གིས་
རྗེས་བཟུང་ནས། །མྱུར་དུ་བྱང་ཆུབ་གོ་འཕང་ཐོབ་པར་ཤོག །
རིས་མེད་ཐུབ་བསྟན་འཛིན་པའི་དམ་པ་རྣམས། །བསྐལ་
བརྒྱར་ཞབས་བརྟན་འཕྲིན་ལས་ཕྱོགས་བཅུར་འཕེལ། །དགེ་

འདུན་སྡེ་དང་བཤད་སྒྲུབ་བསྟན་པ་རྒྱས། །ས་གསུམ་བཀྲ་ཤིས་
སྣང་བས་ཁྱབ་གྱུར་ཅིག །ཅེས་རྨི་ལམ་གྱི་སྣང་ཚུལ་ཅུང་ཟད་གཅིག་ལ་
བརྟེན་ནས་ཐུབ་བསྟན་རིས་སུ་མ་ཆད་པ་ལ་གུས་པའི་བྱ་བྲལ་མཉྫགྷོ་ཥས་བྲིས་པ་
དགེ །
༄༅། །ཆོས་རྗེ་འཇམ་མགོན་བླ་མ་ལ་གསོལ་བ་འདེབས་
པ་མོས་གུས་སྙིང་གི་གཟེར་འདེབས་
ཞེས་བྱ་བ་བཞུགས་སོ།།
ན་མོ་གུ་རུ་ཨཱ་ནནྟ་དྷ་ཛ་ཡེ། འདིར་ཆོས་ཀྱི་རྗེ་འཇམ་དབྱངས་བླ་
མ་ས་སྐྱ་པཎྜི་ཏ་ཆེན་པོ་ལ་སྐྱབས་གནས་ཀུན་འདུས་སུ་ཐག་བཅད་ཅིང་། ངེས་
པའི་ཤེས་པ་དང་ལྡན་པས་མོས་གུས་ཁ་ཙམ་ཚིག་ཙམ་མ་ཡིན་པར་སྙིང་གི་དཀྱིལ།
རུས་པའི་གཏིང་ནས་བསྐྱེད་དེ་གསོལ་བ་འདེབས་པ་ནི། བླ་མ་མཁྱེན་ནོ། བླ་
མ་མཁྱེན་ནོ། བླ་མ་མཁྱེན་ནོ། ཆོས་རྗེ་འཇམ་མགོན་བླ་མ་
མཁྱེན་ནོ། དུས་གསུམ་སངས་རྒྱས་ཀྱི་ངོ་བོ། ལུང་རྟོགས་དམ་
ཆོས་ཀྱི་འབྱུང་གནས། འཕགས་ཚོགས་དགེ་འདུན་གྱི་མངའ་
བདག ཆོས་རྗེ་ས་སྐྱ་པཎ་ཆེན་མཁྱེན་ནོ། བྱིན་རླབས་ཐུགས་
རྗེའི་ཡི་གཏེར་ཆེན། །དངོས་གྲུབ་རྣམ་གཉིས་ཀྱི་འབྱུང་གནས།།
ཕྲིན་ལས་ཅི་འདོད་ཀུན་སྩོལ་མཛད། །ཆོས་རྗེ་འཇམ་མགོན་

བླ་མ་མཁྱེན་ནོ། །ལུས་སྲོག་ལོངས་སྤྱོད་དགེ་ཚོགས་ཅི་མཆིས་
ཀུན། །འཕགས་པ་དགྱེས་པའི་མཆོད་སྤྲིན་བསམ་ཡས་པར། །
སྤྲུལ་ཞིང་འབུལ་ན་དུས་གནས་ཐམས་ཅད་དུ། །ཐུགས་རྗེས་
དགོངས་ལ་བྱིན་རླབས་ཆར་ཆེན་སྩོལ། །ཐོག་མེད་གོམས་པའི་
ཉོན་མོངས་གཞན་དབང་གིས། །སྡིག་ལྟུང་ཅི་བསགས་ལྷག་
མེད་དག་གྱུར་ནས། །ས་ལམ་ཡོན་ཏན་ལྷུན་གྱིས་གྲུབ་པ་
སོགས། །དོན་གཉིས་དགའ་བདེའི་དཔལ་ལ་སྤྱོད་པར་ཤོག །
མགོན་པོ་ཁྱོད་ཀྱི་གསང་གསུམ་ཕྲིན་ལས་རྣམས། །སྙིང་ལ་
འཆར་ཞིང་གསོལ་བཏབ་བདེན་པའི་མཐུས། །ཇི་ལྟར་བསམ་
པའི་རེ་འབྲས་མ་ལུས་པ། །མངོན་གྱུར་སྲིད་ཞིའི་མགོན་པོར་
འགྱུར་བར་ཤོག །ཀྱེ་མ་བདག་འདྲའི་ལས་ངན་སྡིག་ཏོ་ཅན། །
ཐོག་མེད་དུས་ནས་འཁོར་བར་ཡུན་རིང་འཁྱམས། །ད་དུང་
སྡུག་བསྔལ་མཐའ་མེད་མྱོང་འགྱུར་བར། །སྐྱོ་ཤས་སྐད་ཅིག་
ཙམ་ཡང་མ་སྐྱེས་པས། །ཆོས་རྗེ་མཁྱེན་ནོ་ཐུགས་རྗེས་མྱུར་དུ་
གཟིགས། །ངེས་འབྱུང་གཏིང་ནས་སྐྱེ་བར་བྱིན་གྱིས་རློབས། །
དལ་འབྱོར་ཐོབ་ཀྱང་མི་ཚེ་སྟོང་ཟད་མཁན། །དོན་མེད་ཚེ་
འདིའི་བྱ་བས་རྟག་ཏུ་གཡེང་། །དོན་ཆེན་ཐར་པ་སྒྲུབ་ལ་ལེ་
ལོས་ཁྱེར། །ནོར་བུའི་གླིང་ནས་ལག་སྟོང་ལོག་འགྱུར་པས། །
ཆོས་རྗེ་མི་ལུས་དོན་ལྡན་འགྲུབ་པར་བྱིན་x མ་ཤི་ས་སྟེང་
ལུས་པ་གཅིག་ཀྱང་མེད། །ད་ལྟ་གཅིག་རྗེས་གཉིས་མཐུད་ཕ་

རོལ་འགྲོ། །རང་ཡང་མྱུར་བ་ཉིད་དུ་འཆི་དགོས་ཀྱང་། །ཡུན་
རིང་སྡོད་གྲབས་བྱེད་པའི་སྙིང་རུལ་པོ། །ཆོས་རྗེ་x ལོང་མེད་
བློ་སྣ་ཐུང་བར་x སྙིང་དུ་སྡུག་པའི་མཛའ་བཤེས་སོ་སོར་
འབྲལ། །སེར་སྣས་བསགས་པའི་ནོར་རྫས་གཞན་གྱིས་སྤྱོད། །
གཅེས་པའི་ལུས་ཀྱང་ཤུལ་དུ་བོར་ནས་སུ། །རྣམ་ཤེས་བར་དོ་
གཏོལ་མེད་འཁོར་བར་འཁྱམས། །ཆོས་རྗེ་x ཅིས་ཀྱང་དགོས་
མེད་རྟོགས་པར་x འཇིགས་པའི་མུན་པ་ནག་པོས་སྔོན་ནས་
བསུ། །ལས་ཀྱི་རླུང་དམར་དྲག་པོས་རྒྱབ་ནས་དེད། །མི་སྡུག་
གཤིན་རྗེའི་ཕོ་ཉས་བརྡེག་ཅིང་བཙོག །བཟོད་དཀའ་ངན་
འགྲོའི་སྡུག་བསྔལ་མྱོང་དགོས་ན། །ཆོས་རྗེ་ངན་སོང་གཡང་
ལས་ཐར་བར་x རང་སྐྱོན་རི་བོ་ཙམ་ཡང་ཁོང་དུ་སྦས། །
གཞན་སྐྱོན་ཏིལ་འབྲུ་ཙམ་ཡང་སྒྲོག་ཅིང་སྨོད། །ཡོན་ཏན་
ཅུང་ཟད་མེད་ཀྱང་བཟང་པོར་རློམ། །ཆོས་པའི་མིང་བཏགས་
ཆོས་མིན་ཁོ་ནར་སྤྱོད། །ཆོས་རྗེ་x རང་འདོད་ང་རྒྱལ་ཞི་བར་
x གཏན་ཕུང་བདག་འཛིན་འགོང་པོ་ཁོང་དུ་བཅུག །བསམ་
ཚད་ཐམས་ཅད་ཉོན་མོངས་འཕེལ་བའི་རྒྱུ། །བྱས་ཚད་ཐམས་
ཅད་མི་དགེའི་འབྲས་བུ་ཅན། །ཐར་པའི་ལམ་དུ་ཕྱོགས་ཙམ་
མ་ཕྱིན་པས། །ཆོས་རྗེ་x ངར་འཛིན་རྩད་ནས་ཆོད་པར་
བསྟོད་སྨད་ཙམ་ལ་དགའ་དང་མི་དགའ་སྐྱེ། །ཚིག་ངན་ཙམ་
ལ་བཟོད་པའི་གོ་ཆ་ཤོར། །ཉམ་ཐག་མཐོང་ཡང་སྙིང་རྗེའི་

སེམས་མི་སྐྱེ། །སྦྱིན་ཡུལ་བྱུང་དུས་སེར་སྣའི་མདུད་པས་བཅིང་།།
ཆོས་རྗེ་x སེམས་རྒྱུད་ཆོས་དང་འདྲེས་པར་x འཁོར་བ་སྙིང་
པོ་མེད་ལ་སྙིང་པོར་བཟུང་། །ལྟོ་གོས་ཕྱིར་དུ་གཏན་འདུན་
ལིང་གིས་བོར། །མཁོ་རྒུ་ཚང་ཡང་དགོས་དགོས་ཕྱི་ཕྱིར་མང་། །
མི་བདེན་སྒྱུ་མའི་ཆོས་ཀྱིས་རང་སེམས་བསླུས། །ཆོས་རྗེ་x ཚེ་
བཟོད་ཀྱང་། །ངན་འགྲོར་འགྲོ་ལ་མི་འཚེར་སྙིང་རྡོས་ཅན། །རྒྱུ་
འབྲས་བསླུ་མེད་མངོན་སུམ་མཐོང་བཞིན་དུ། །དགེ་བ་མི་སྒྲུབ་
སྡིག་པའི་ཡོ་ལང་འཕེལ། །ཆོས་རྗེ་ལས་ལ་ཡིད་ཆེས་སྐྱེ་བར་
x དགྲ་ལ་སྡང་སེམས་མཉེན་ལ་ཆགས་སེམས་སྐྱེ། །བླང་དོར་
གནས་ལ་གཏི་མུག་མུན་ལྟར་འཐིབས། །ཆོས་བཞིན་སྤྱོད་ཚེ་
བྱིངས་རླུགས་གཉིད་དབང་ཤོར། །ཆོས་མིན་སྤྱོད་ཚེ་དབང་པོ་
གསལ་ཞིང་གྲུང་། །ཆོས་རྗེ་x ཉོན་མོངས་དགྲ་བོ་ཆོམ་པར་x
ཕྱི་ནས་བལྟས་ན་ཡང་དག་ཆོས་པའི་གཟུགས། །ནང་དུ་རང་
སེམས་ཆོས་དང་མ་འདྲེས་པས། །སྦྲུལ་གདུག་བཞིན་དུ་ཉོན་
མོངས་ཁོང་ན་སྦས། །རྐྱེན་དང་འཕྲལ་ཚེ་ཆོས་པའི་མཚང་
རྟགས་སྟོན། །ཆོས་རྗེ་x རང་རྒྱུད་རང་གིས་ཐུལ་བར་རང་
སྐྱོན་ངན་པ་རང་གིས་མ་རྟོགས་པས། །ཆོས་པའི་གཟུགས་
བཟུང་ཆོས་མིན་སྣ་ཚོགས་སྤྱོད། །ཉོན་མོངས་མི་དགེའི་ལས་ལ་
ཤུགས་ཀྱིས་གོམས། །དགེ་བློ་ཡང་ཡང་སྐྱེས་ཀྱང་ཡང་ཡང་

ཆད། །ཆོས་རྗེ་རང་སྐྱོན་རང་གིས་མཐོང་བར་ཞག་རེ་
སོང་བཞིན་འཆི་ལ་ཕར་ཕར་ཉེ། །ཉིན་རེ་ལོན་བཞིན་རང་
རྒྱུད་ཕྱི་ཕྱིར་གྱོང་། །བླ་མ་བསྟེན་བཞིན་མོས་གུས་རིམ་གྱིས་
འགྲིབ། །མཆེད་ལ་བརྩེ་གདུང་དག་སྣང་ཇེ་ཆུང་སོང་། །ཆོས་
གསོལ་འདེབས་བྱས་ན་ཡང་། །མོས་གུས་སྙིང་རྗེ་གཏིང་ནས་
མི་སྐྱེས་པས། །ཚིག་ཙམ་དབང་གྱུར་ཆོས་སྤྱོད་དགེ་སྦྱོར་རྣམས། །
བྱས་ལོ་ཙམ་ལས་རྒྱུད་ཐོག་མ་ཁེལ་བས། །ཆོས་རྗེ་ཅི་བྱས་
ཆོས་སུ་འགྲོ་བར་x བདག་བདེ་འདོད་ལས་སྡུག་བསྔལ་ཐམས་
ཅད་འབྱུང་། །གཞན་ཕན་སེམས་ཀྱིས་སངས་རྒྱས་འགྲུབ་
གསུངས་ཀྱང་། །སེམས་མཆོག་བསྐྱེད་ཅིང་རང་འདོད་ཕུག་ཏུ་
བཅུག །གཞན་ཕན་ལྟ་ཅི་གཞན་གནོད་ཞོར་ལ་སྒྲུབ། །ཆོས་རྗེ་
x བདག་གཞན་བརྗེ་བར་ནུས་པར་x སངས་རྒྱས་དངོས་
སྣང་བླ་མ་མི་རུ་བཟུང་། །གདམས་ཟབ་བསྟན་པའི་བཀའ་དྲིན་
ངང་གིས་བརྗེད། །རང་དོན་མ་བྱུང་ཚེ་ན་ཡི་ཆད་བསྒོམས། །
མཛད་སྤྱོད་རྣམས་ལ་ཐེ་ཚོམ་ལོག་ལྟས་བསྒྲིབས། །ཆོས་རྗེ་
མོས་གུས་འགྲིབ་མེད་འཕེལ་བར་རང་སེམས་སངས་རྒྱས་
ཡིན་ཀྱང་ངོ་མ་ཤེས། །རྣམ་རྟོག་ཆོས་སྐུ་ཡིན་ཀྱང་དོན་མ་
རྟོགས། །མ་བཅོས་གཉུག་མ་ཡིན་ཀྱང་སྐྱོང་མ་ནུས། །རང་
བབས་གནས་ལུགས་ཡིན་ཀྱང་ཡིད་མ་ཆེས། །ཆོས་རྗེ་རང་

རིག་རང་སར་གྲོལ་བར་x ཡོང་ངེས་འཆི་བ་སྙིང་ནས་དྲན་མ་
ཐུབ། །ཕན་ངེས་དམ་ཆོས་ཚུལ་བཞིན་སྒྲུབ་མ་ནུས། །བདེན་ངེས་
ལས་འབྲས་བླང་དོར་ཚུལ་བཞིན་མེད། །དགོས་ངེས་དྲན་ཤེས་
མ་བརྟེན་གཡེང་བས་ཁྱེར། །ཆོས་རྗེ་x ཡེངས་མེད་དྲན་པས་
ཟིན་པར་སྔོན་ལས་ངན་པས་སྙིགས་མའི་དུས་མཐར་སྐྱེས། །
སྔར་བྱས་ཐམས་ཅད་སྡུག་བསྔལ་རྒྱུ་རུ་སོང་། །གྲོགས་ངན་
རྣམས་ཀྱིས་སྡིག་པའི་གྲིབ་མས་གཡོགས། །དོན་མེད་གླེང་མོས་
དགེ་སྦྱོར་གཡེང་བས་ཁྱེར། །ཆོས་རྗེ་x ཆོས་ལ་སྙིང་རུས་ནུས་
པར་x དང་པོར་བསམ་རྒྱུ་ཆོས་ལས་མེད་པ་ལ། །ཐ་མ་གྲུབ་
འབྲས་འཁོར་བ་ངན་སོང་རྒྱུ། །ཐར་པའི་ལོ་ཏོག་མི་དགེའི་
སད་ཀྱིས་བཅོམ། །གཏན་འདུན་ཉེས་པའི་དམུ་རྒོད་བདག་
འདྲ་རྣམས། །ཆོས་རྗེ་མཁྱེན་ནོ་ཐུགས་རྗེས་མྱུར་དུ་གཟིགས། །
དམ་ཆོས་མཐའ་རུ་ཕྱིན་པར་བྱིན་གྱིས་རློབས། །སྐྱོ་ཤས་གཏིང་
ནས་སྐྱེ་བར་བྱིན་x ལོང་མེད་བློ་སྣ་ཐུང་བར་x འཆི་བ་སྙིང་
ནས་དྲན་པར་ལས་ལ་ཡིད་ཆེས་སྐྱེ་བར་x ལམ་ལ་བར་ཆད་
མེད་པར་སྒྲུབ་ལ་བརྩོན་འགྲུས་ནུས་པར་རྐྱེན་ངན་ལམ་
དུ་ལོང་བར་x གཉེན་པོ་རང་ཚུགས་ཐུབ་པར་བཅོས་མིན་
མོས་གུས་སྐྱེ་བར་x གནས་ལུགས་རང་ཞལ་མཇལ་བར་x རང་
རིག་སྙིང་དབུས་སད་པར་བྱིན་x འཁྲུལ་སྣང་གཞི་རྩ་ཆོད་པར་
x ཚེ་གཅིག་སངས་རྒྱས་འགྲུབ་པར་བྱིན་གྱིས་རློབས། །གསོལ་

བ་འདེབས་སོ་བླ་མ་རིན་པོ་ཆེ། །གདུང་བས་འབོད་དོ་དྲིན་
ཅན་ཆོས་ཀྱི་རྗེ། །སྐལ་མེད་བདག་ལ་རེ་ས་ཁྱོད་ལས་མེད། །
ཐུགས་ཡིད་དབྱེར་མེད་འདྲེས་པར་བྱིན་གྱིས་རློབས། །ཞེས་པ་
འདི་ནི་ལུང་དང་རིགས་པ་སྨྲ་བའི་དགེ་བའི་བཤེས་གཉེན་དྲུང་རམས་པ་ལུང་
རིགས་རྒྱ་མཚོ་ནས་ཆོས་རྗེ་ཉིད་ལ་གསོལ་འདེབས་ཚིག་བསྒྱུར་འདི་ལྟ་བུ་ཞིག་
དགོས་ཞེས་བསྐུལ་མ་ཡང་ཡང་མཛད་པར་བརྟེན། འདི་ལྟར་བགྱིས་པ་ལ་འགལ་
བ་མེད་ཅིང་རང་གཞན་ལ་བྱིན་རླབས་འཇུག་པའི་ཐབས་སུ་འགྱུར་བར་བསམ་
ནས་དབུར་ཚིགས་བཅད་གསུམ་འབྲེལ་ཆགས་གསར་རྩོམ་དུ་བཀོད་ཅིང་དེ་བྱིངས་
རྣམས་འཇམ་པའི་དབྱངས་བློ་གྲོས་མཐའ་ཡས་པའི་གསུང་ལ་ཚིག་བསྒྱུར་ཅུང་ཟད་
དང་བཅས་ལྷ་ཆེན་མཁན་པོ་བྱམས་པ་འཇམ་དཔལ་བཟང་པོས་རང་གིས་གསར་
རྩོམ་བྱས་པ་ལ་སྙིང་པོ་ཡོད་དཀའ་ཞིང་། དམ་པ་གོང་མའི་གསུང་འདི་རྣམས་བྱིན་
རླབས་ཆེ་བར་བསམ་ནས་བྲིས་པ་ཡིན་པས། དད་གུས་དང་ལྡན་པས་རྒྱུན་དུ་ཁ་ཏོན་
མཛད་ན་བྱིན་རླབས་འཇུག་པ་མི་བསླུ་བར་ངེས་པའོ།། །།
༄༅། །གཡུ་ཐོག་ཡོན་ཏན་མགོན་པོའི་ཐུགས་དམ་གནད་
ནས་སྐུལ་བའི་གསོལ་འདེབས་ཕན་བདེའི་
དཔལ་སྟེར་ཞེས་བྱ་བ་བཞུགས་སོ། །
ཨེ་མ་ཧོ། སྨན་གྱི་བླ་མའི་གསང་གསུམ་ཡོན་ཏན་ཀུན། །
གཅིག་བསྡུས་འགྲོ་བའི་མགོན་དུ་ལེགས་སྣང་བ། །གངས་ཅན་
སྨན་པའི་རྒྱལ་པོ་གཡུ་ཐོག་པ། །སྙིང་ནས་དྲན་ནོ་ཐུགས་རྗེས་

བྱིན་གྱིས་རློབས། །མ་འོངས་རྒྱུད་འདི་འཛིན་སྐྱོང་སྤེལ་བ་དང་།།
ཚིག་བཅད་གཅིག་ཙམ་ཐོས་པའི་སྐལ་ལྡན་ཡང་། །ཁྱེད་ཀྱིས་
ཐུགས་རྗེས་སྐྱོབ་ཅེས་ཞལ་བཞེས་དོན། །བསྒྲུབ་པའི་དུས་ལ་
བབས་སོ་ཡོན་ཏན་མགོན། །ཁྱེད་ཀྱི་མཚན་ཙམ་ཐོས་ཤིང་
སྐྱབས་སོང་བ། །དེ་ཉིད་སྲིད་པའི་ཐ་མ་ཡིན་ཞེས་གསུངས། །
བདག་ཅག་ཡིད་ཆེས་དད་པའི་གདུང་ཤུགས་ཀྱིས། །རྩེ་གཅིག་
སྐྱབས་སུ་བསྟེན་ནོ་ཡོན་ཏན་མགོན། །བདག་ནི་རྒྱ་བོད་པཎ་
གྲུབ་དུ་མར་སྤྲུལ། །འདྲེན་པ་གཞན་ལས་ཐུགས་རྗེ་བདག་མྱུར་
ཞེས། །སྲས་བཅས་རྒྱལ་ཀུན་མི་བསླུའི་དཔང་བཅོལ་ནས། །
དམོད་བཙུགས་དམ་བཅའ་དགོངས་ཤིག་ཡོན་ཏན་མགོན། །
དམ་པ་དུ་མས་ཁྱེད་ཉིད་ལེགས་བསྒྲུབས་པས། །དངོས་ཉམས་
རྨི་ལམ་ཚུལ་དུ་ཡང་ནས་ཡང་། །ཞལ་བསྟན་བྱིན་གྱིས་བརླབས་
པ་ངོ་མཚར་ཆེ། །བདག་ཀྱང་རྗེས་སུ་ཟུངས་ཤིག་ཡོན་ཏན་
མགོན། །མཚུངས་མེད་སྨན་རྒྱལ་སྐྱབས་ཀྱི་སྙིང་པོ་ཁྱེད། །ཉིན་
མཚན་དབྱེར་མེད་བསྒོམ་ཞིང་གསོལ་འདེབས་ན། །ཞལ་བཞེས་
རྡོ་རྗེའི་ཚིག་གི་བདེན་པའི་རྟགས། །མངོན་སུམ་བདག་ལ་སྟོན་
ཅིག་ཡོན་ཏན་མགོན། །བདག་སོགས་ལས་ངན་སྙིགས་མའི་
སེམས་ཅན་རྣམས། །གང་དུ་གནས་ཀྱང་སྡུག་བསྔལ་དུ་མས་
མནར། །བཟོད་མེད་གདུང་བའི་ང་རོས་ཁྱེད་འབོད་ན། །ད་ལྟ་
ཉིད་དུ་སྐྱོབས་ཤིག་ཡོན་ཏན་མགོན། །ཁྱད་པར་ཕྱི་ནང་འབྱུང་

བ་འཁྲུགས་པའི་རྒྱུས། །སྔར་མེད་གསོ་དཀའི་ནད་རིགས་དུ་
མས་གདུང་། །འདི་ལས་དབུགས་འབྱིན་གསོ་རིག་ཟབ་དོན་ལ། །
འཁྲུལ་མེད་བློ་གྲོས་སྩོལ་ཅིག་ཡོན་ཏན་མགོན། །མཐོང་ཐོས་
རེག་པའི་བརྟག་ཐབས་རྣམ་གསུམ་གྱིས། །ཚ་གྲང་ལྡན་འདུས་
ནད་ཀྱི་དབྱེ་བ་རྟོགས། །གལ་འགག་བཞི་ཡི་ཐེ་ཚོམ་ཀུན་བཅད་
དེ། །སྨྲས་ཚད་མངོན་ཤེས་མཛོད་ཅིག་ཡོན་ཏན་མགོན། །གསོ་
ཚུལ་དགུ་ལ་རང་དབང་ཐོབ་གྱུར་ནས། །གསོ་བྱ་གསོ་བྱེད་
སྤང་གཉེན་མ་འཛོལ་བས། །དམན་ལྷག་ལོག་པའི་བཅོས་ཉེས་
མི་འབྱུང་བར། །རྣོ་མྱུར་ཟབ་ཁྱད་སྟོན་ཅིག་ཡོན་ཏན་མགོན། །
འབྱུང་བཞིས་བསྐྱེད་པའི་བརྟན་གཡོའི་དངོས་ཀུན་གྱི། །རོ་
ནུས་ཞུ་རྗེས་ཡོན་ཏན་ལེགས་རྟོགས་པས། །སྦྱར་ཚད་རྣམ་གྱུར་
གདུང་བ་སེལ་བའི་སྨན། །བདུད་རྩི་དངོས་སུ་སྒྱུར་ཅིག་ཡོན་
ཏན་མགོན། །ཞི་བྱེད་བསིལ་དྲོད་དྲག་འཇམ་སྦྱོང་གི་སྨན། །
འཇམ་རྩུབ་དཔྱད་དང་ཞི་སློང་ཕན་གནོད་ཟས། །དྲག་དལ་
སྤྱོད་ལམ་གང་འོས་བསྟེན་པ་ཡིས། །ནད་གཞི་རྩད་ནས་ཕྱུངས་
ཤིག་ཡོན་ཏན་མགོན། །སྟེང་འོག་བར་གསུམ་གདོན་རིགས་དུ་
མ་ཡིས། །ཉམ་ཐག་འགྲོ་བའི་སྲོག་ལ་འཚེ་བ་ན། །མཐུ་སྟོབས་
ནུས་པས་གནོད་བྱ་གནོད་བྱེད་ཀུན། །ཕན་བདེའི་དཔལ་ལ་
སྦྱོར་ཅིག་ཡོན་ཏན་མགོན། །ཟུག་རྔུ་ཀུན་བྲལ་ལང་ཚོའི་དཔལ་
ཐོབ་པའི། །མི་འཇིགས་སྐྱབས་སྦྱིན་ཚུལ་འདི་མཐོང་ཐོས་ཀུན། །

རྟེན་འབྲེལ་བདེན་པའི་དོན་ལ་ཡིད་ཆེས་ནས། །བློ་སྣ་ཆོས་ལ་
སྒྱུར་ཅིག་ཡོན་ཏན་མགོན། །བློ་ལྡན་གྲོགས་དང་བསྒོ་བ་ཉན་
པའི་འཁོར། །ཆོས་མཐུན་ལོངས་སྤྱོད་སྨན་དང་ཆ་བྱད་སོགས། །
སྨན་པར་འོས་པའི་མཐུན་རྐྱེན་ལེགས་ཚོགས་ཀུན། །འབད་མེད་
ལྷུན་གྲུབ་མཛོད་ཅིག་ཡོན་ཏན་མགོན། །གཞན་དོན་སྒྲུབ་པའི་
སྦྱོར་དངོས་རྗེས་གསུམ་ལ། །བར་དུ་གཅོད་པའི་རྐྱེན་ཀུན་ཉེར་
ཞི་ནས། །འབྲེལ་ཚད་ནད་གདོན་ཞི་བའི་ཕྲིན་ལས་ཀྱིས། །
གཞན་ཕན་མཁའ་ཁྱབ་སྤེལ་ཅིག་ཡོན་ཏན་མགོན། །བྱམས་
དང་སྙིང་རྗེ་བྱང་ཆུབ་སེམས་ལྡན་པས། །ཐ་སྙད་གསོ་རིག་སྒོ་
གསུམ་བྱ་བ་ཀུན། །རིས་མེད་བསྟན་འགྲོའི་ཕན་བདེའི་དཔལ་
གྱུར་ནས། །རྣམ་མཁྱེན་ལམ་དུ་སྒྱུར་ཅིག་ཡོན་ཏན་མགོན། །
ཚོགས་བསགས་སྒྲིབ་སྦྱོང་ཐབས་མཁས་སྨན་དཔྱད་ཀྱིས། །
ལས་ཉོན་ནད་ཀྱི་གདུང་བ་ཀུན་བཅོམ་ནས། །གཏན་བདེའི་
ལང་ཚོ་སྦྱིན་པའི་དཔལ་ཡོན་ཅན། །ངེས་དོན་གསོ་རིག་སྩོལ་
ཅིག་ཡོན་ཏན་མགོན། །དུས་ཀུན་དགེ་བའི་བཤེས་མཇལ་དམ་
ཆོས་འཛིན། །རླབས་ཆེན་རྒྱལ་སྲས་སྤྱོད་ལ་དབང་འབྱོར་ཞིང་། །
མ་དག་ཞིང་གི་འགྲོ་བ་འདྲེན་པ་ལ། །ཉིད་དང་དབྱེར་མེད་
མཛོད་ཅིག་ཡོན་ཏན་མགོན། །མདོར་ན་གནས་སྐབས་མཐར་
ཐུག་རེ་འབྲས་ཀུན། །བསླུ་མེད་མགོན་པོ་ཁྱེད་ཀྱིས་མ་སྩལ་ན། །
སྐལ་ངན་བདག་ལ་རེ་ས་གཞན་མེད་པས། །བསམ་དོན་ཀུན་

འགྲུབ་མཛོད་ཅིག་ཡོན་ཏན་མགོན། །དེ་ལྟར་བསྐུལ་ཞིང་
གསོལ་བ་བཏབ་པའི་མཐུས། །སྐྱེ་འགྲོ་སྤྱི་དང་བོད་ཁམས་བདེ་
ལ་འཁོད། །བསྟན་དང་བསྟན་འཛིན་ཕྱོགས་དུས་ཀུན་ཏུ་ཁྱབ། །
རྫོགས་ལྡན་དགའ་སྟོན་དར་བའི་བཀྲ་ཤིས་སྩོལ། །ཅེས་པ་འདི་ཡང་
རྒྱལ་ཁམས་སུ་སྣོད་བཅུད་རྒུད་པའི་རང་མདངས་གསོ་དཀའི་ནད་གདོན་མང་པོས་
གཙེས་པའི་ཚེ་སྐྱོ་ཤས་ཀྱིས་ཀུན་ནས་བསླངས་ཏེ་དཔལ་ལྡན་རྒྱུན་གྱི་དབང་པོའི་
སྨན་གྲལ་དུ་གནས་པའི་འཚོ་བྱེད་ཀྱི་གཟུགས་བརྙན་འཆང་བ་ཚུལ་ཁྲིམས་རྒྱལ་
མཚན་པས་རང་ལོ་ཉེར་དགུ་པ་ལྕགས་གླང་ས་ག་ཟླ་བའི་ཡར་ཚེས་ལ་བླ་སྒྲུབ་ཞག་
བདུན་བགྱིས་པའི་ཚེ་གསོལ་བ་རྩེ་གཅིག་ཏུ་བཏབ་པ་བྱིན་རླབས་མྱུར་དུ་འཇུག་
པའི་རྒྱུར་གྱུར་ཅིག །བཀྲ་ཤིས།
༄༅། །བོད་ཡུལ་བདེ་བའི་སྨོན་ལམ།
སྐྱབས་གནས་བསླུ་མེད་དཀོན་མཆོག་རྩ་བ་གསུམ། །ཁྱད་
པར་གངས་ཅན་མགོན་པོ་སྤྱན་རས་གཟིགས། །རྗེ་བཙུན་སྒྲོལ་
མ་གུ་རུ་པདྨ་འབྱུང་། །གསོལ་བ་འདེབས་སོ་ཐུགས་དམ་ཞལ་
བཞེས་དགོངས། །སྨོན་ལམ་ཡོངས་སུ་འགྲུབ་པར་བྱིན་གྱིས་
རློབས། །སྙིགས་དུས་འགྲོ་རྣམས་བསམ་སྦྱོར་ལོག་པ་དང་། །ཕྱི་
ནང་འབྱུང་བ་འཁྲུགས་པའི་རྒྱུ་རྐྱེན་གྱིས། །སྔར་མ་གྲགས་པའི་
མི་ཕྱུགས་དལ་ཡམས་ནད། །གཟའ་ཀླུ་རྒྱལ་གདོན་ནག་ཕྱོགས་
འབྱུང་པོ་ཟེར། །བཙའ་སད་སེར་གསུམ་ལོ་ཉེས་དམག་འཁྲུག་

རྩོད། །ཆར་ཆུ་མི་སྙོམས་གངས་ཆེན་བྲ་བྱིའི་ཐན། །ས་གཡོ་མེ་
དགྲ་འབྱུང་བཞི་འཇིགས་པ་དང་། །ཁྱད་པར་བསྟན་ལ་འཚེ་
བའི་མཐའ་དམག་སོགས། །གངས་ཅན་ལྗོངས་འདིར་གནོད་
འཚེའི་རིགས་མཐའ་དག །མྱུར་དུ་ཞི་ཞིང་རྩད་ནས་འཇོམས་
གྱུར་ཅིག །མི་དང་མི་མིན་འགྲོ་བ་མཐའ་དག་གི །རྒྱུད་ལ་བྱུང་
ཆུབ་སེམས་མཆོག་རིན་པོ་ཆེ། །ངང་གིས་སྐྱེས་ནས་གནོད་
འཚེའི་བསམ་སྦྱོར་བྲལ། །ཕན་ཚུན་བྱམས་པའི་སེམས་དང་ལྡན་
ནས་ཀྱང་། །བོད་ཡུལ་མཐའི་དབུས་བདེ་སྐྱིད་དཔལ་གྱི་འབྱོར། །
སངས་རྒྱས་བསྟན་པ་དར་རྒྱས་ཡུན་གནས་ཤོག །རྩ་གསུམ་
རྒྱལ་བ་སྲས་བཅས་བདེན་པའི་སྟོབས། །འཁོར་འདས་དགེ་
བའི་རྩ་བ་གང་མཆིས་དང་། །བདག་ཅག་ལྷག་བསམ་རྣམ་པར་
དཀར་བའི་མཐུས། །གསོལ་བཏབ་སྨོན་ལམ་འབྲས་བུ་འགྲུབ་
གྱུར་ཅིག །ཅེས་༧རྗེ་བླ་མ་འཇམ་དབྱངས་མཁྱེན་བརྩེ་དབང་པོའི་ཞལ་སྔ་ནས་
དེང་སང་དུས་ཀྱི་འཚུབ་འགྱུར་ཤིན་ཏུ་ཆེ་ཞིང་ཅི་ལྟར་འགྱུར་ཆ་མེད་པས། ༧རྗེ་
ཉིད་ནས་བོད་ཡུལ་བདེ་བའི་སྨོན་ལམ་ཉིན་ཞག་རེར་ལན་དྲུག་རེ་མཛད་པ་ཡིན་
པས་ཁྱེད་ཀྱང་དེ་ལྟར་གལ་ཆེ་ཞེས་བཀའ་བསྩལ་ཕེབས་པ་ལྟར་རང་གི་བསྙེལ་
གསོས་སུ་བྲིས་པ་ཇི་བཞིན་འགྲུབ་གྱུར་ཅིག །ཅེས་བློ་གྲོས་མཐའ་ཡས་ཀྱིས་ཙཱ་འདྲ་
རིན་ཆེན་བྲག་ཏུ་རྒྱལ་ཟླ་བའི་དཀར་ཕྱོགས་འགྲུབ་པའི་སྦྱོར་བ་དང་ལྡན་པའི་སྔ་
དྲོའི་ཆར་བྲིས་པ་སིདྡྷི་རསྟུ། །

༄༅། །རྒྱལ་ཁམས་བདེ་བའི་ཐུགས་བསྐྱེད་
སྨོན་ལམ།
ཐུབ་པའི་དབང་པོ་སློབ་དཔོན་པདྨ་འབྱུང་། །ཕྱག་ན་པདྨོ་
རྗེ་བཙུན་འཕགས་མ་སོགས། །སྐྱབས་གནས་རྒྱ་མཚོར་རྩེ་གཅིག་
གསོལ་འདེབས་ན། །མི་མངོན་དབྱིངས་ནས་ཐུགས་རྗེས་
དགོངས་སུ་གསོལ། །མི་བསྲུན་བསམ་སྦྱོར་ངན་པའི་གདུག་
རྩུབ་ཀྱིས། །ཚེ་བསོད་དྭངས་མའི་བསྐལ་པ་ཀུན་བཅོམ་སྟེ། །
དལ་མེད་སྙིགས་ལྔའི་རྒུད་ཚོགས་རླབས་པོ་ཆེར། །སྤྱོད་པའི་
འགྲོ་རྣམས་ཐུགས་རྗེས་མི་དགོངས་སམ། །སྲིད་འབྱོར་ཡིད་ལ་
བརྣག་པའི་རྔམས་སེམས་ཀྱིས། །སྐྱེ་ཤིང་ནགས་ཚལ་གཅོད་
འབྲེག་ལ་སོགས་པས། །ཆར་ཆུའི་འབྱུང་བ་འཁྲུགས་པའི་རྐྱེན་
ངན་ནང་། །ལྟུང་བའི་འགྲོ་རྣམས་ཐུགས་རྗེས་མྱུར་དུ་སྐྱོབས། །
སྣ་མང་བགྲང་ཡས་འཕྲུལ་འཁོར་བཀོལ་བྱའི་ཕྱིར། །ཚད་མེད་
གཏེར་ཁ་བསྔོགས་པའི་ལས་སྦྱོར་གྱིས། །ལྷ་ཀླུ་གཞི་བདག་
གནས་ཡུལ་དཀྲུགས་པ་ལས། །བྱུང་བའི་ཉེར་འཚེ་ཞི་བར་བྱིན་
གྱིས་རློབས། །གྲངས་མེད་བཟོ་གྲྭའི་དུད་སྤྲིན་ཕུང་པོ་ཡིས། །
མཁའ་རླུང་བཙོག་པར་བསྒྱུར་བའི་ཉེར་ལེན་ལས། །སྔོན་མེད་
ནད་ཀྱིས་འཇིག་རྟེན་ཀུན་འདར་བའི། །ཉམ་ངའི་གནས་ལས་

སྐྱོབ་པར་བྱིན་གྱིས་རློབས། །ཁྱད་པར་ཡིད་ཚིམ་མེད་པའི་
འདོད་སྲེད་ཀྱིས། །སྣོད་བཅུད་ཐལ་བར་རློག་པའི་བརླང་སྤྱོད་
ལས། །རང་བྱུང་འབྱུང་བཞི་འཁྲུག་པའི་འཇིགས་ཚོགས་
རྣམས། །གནོད་མེད་རང་སར་ཞི་བར་བྱིན་གྱིས་རློབས། །གནས་
དུས་གང་སར་འཕྲུལ་ཆས་བཀོལ་བ་ལས། །ཚ་བའི་དུག་གིས་
སྲིད་པའི་གངས་རི་རྣམས། །བཞུར་ནས་རྒྱ་མཚོས་འཇིག་རྟེན་
བསྐལ་བའི་མཐར། །གཏུགས་པའི་གནས་ལས་སྐྱོབ་པར་བྱིན་
གྱིས་རློབས། །གཞན་ཡང་མི་བཟད་འཇིགས་རུང་ཉི་མའི་དུག །
འགོག་བྱེད་རང་བྱུང་བླ་བྲེ་བརྡོལ་བ་ལས། །བྱུང་བའི་ནད་
རིགས་བཅོས་སུ་མེད་པ་དག །མིང་གི་ལྷག་མར་ཞི་བ་བྱིན་གྱིས་
རློབས། །མདོར་ན་འདོད་སྲེད་དྲག་པོའི་གཞན་དབང་གིས། །
ཐུན་མོང་ལས་ཀྱིས་བསྐྱེད་པའི་འཇིག་རྟེན་འདི། །མྱ་ངམ་ཐང་
ལ་མྱུར་བར་བསྒྱུར་རྩོམ་པའི། །ལས་ངན་རང་སར་འགག་པར་
བྱིན་གྱིས་རློབས། །དེ་ལྟར་སྣོད་བཅུད་ཉེས་ཚོགས་མ་ལུས་པ། །
ཀུན་རྨོངས་ལས་ཉོན་དབང་གིས་བྱུང་གྱུར་ཀྱང་། །མཆོག་
གསུམ་བསླུ་བ་མེད་པའི་བདེན་སྟོབས་ཀྱིས། །སྨོན་པའི་དོན་
ཀུན་འགྲུབ་པར་མཛད་དུ་གསོལ། །འཁོན་རིགས་བསྟན་པའི་མངའ་
བདག་༧སྐྱབས་མགོན་ས་སྐྱ་གོང་མ་རིན་པོ་ཆེ་ངག་དབང་ཀུན་དགའི་གསུང་། །

༄༅། །མར་མེའི་སྨོན་ལམ་མཆོད་སྤྲིན་རྒྱ་མཚོ་
བཞུགས་སོ།།
རིན་ཆེན་དང་པོའི་ཀོང་བུ་ནི། །སྟོང་གསུམ་ཁྱོན་དང་
མཉམ་པའི་ནང་། །རྩི་མར་བཅུད་ཀྱིས་ཡོངས་བཀང་བའི། །
དཀྱིལ་དུ་སྡོང་བུ་རི་རབ་ཙམ། །བཙུགས་ལ་སྤར་བའི་མེ་ལྕེ་ནི། །
ངོ་བོ་ཡེ་ཤེས་ལྔ་ལྡན་ལ། །རྣམ་པ་ཉི་མ་དུང་ཕྱུར་གྱི། །གཟི་
བརྗིད་འབར་བའི་མར་མེ་འདིས། །ཕྱོགས་བཅུ་ནམ་མཁའི་
ཁམས་ཀུན་ཁྱབ། །འོད་ཀྱི་ཀློང་ནས་ཀུན་བཟང་གི། །མཆོད་
སྤྲིན་རྒྱ་མཚོའི་སྤྲིན་འཕྲོ་བ་། །སྲིད་མཐའི་བར་དུ་རྟག་མཆོད་
པས། །བདག་དང་བདག་ལ་འབྲེལ་ཐོགས་ཀྱི། །དམིགས་ཡུལ་
གཤིན་གསོན་ཅི་མཆིས་པའི། །ཚོགས་གཉིས་རྫོགས་ཤིང་སྒྲིབ་
གཉིས་སྦྱངས། །བླ་མེད་བྱང་ཆུབ་མྱུར་ཐོབ་ཤོག །ཅེས་པའང་སྒ་སྟོན་
ཝཱ་གིནྡས་གསུངས། །
༈ ཉིན་བྱེད་ལྟར་གསལ་མར་མེའི་མཆོད་པ་འདི། །ཕྱོགས་
བཅུའི་རྒྱལ་བ་སྲས་དང་བཅས་ལ་འབུལ། །བདག་ཅག་སྒྲིབ་
གཉིས་མུན་པ་ཀུན་གསལ་ནས། །མཁྱེན་གཉིས་ཡེ་ཤེས་སྣང་བ་
རྒྱས་གྱུར་ཅིག །ཅེས་པ་འདི་མཁན་ཆེན་ཚུལ་ཁྲིམས་རྒྱལ་མཚན་གྱི་གསུང་
ཡིན། །

༄༅། །བྱང་ཆུབ་སེམས་དཔའི་ལྟུང་བཤགས་
བཞུགས་སོ། །
སེམས་ཅན་ཐམས་ཅད་དུས་རྟག་ཏུ་ན་མོ་བླ་མ་ལ་སྐྱབས་
སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་
མཆིའོ། །དགེ་འདུན་ལ་སྐྱབས་སུ་མཆིའོ། །སྟོན་པ་བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་དཔལ་རྒྱལ་བ་ཤཱཀྱ་ཐུབ་པ་ལ་ཕྱག་
འཚལ་ལོ། །རྡོ་རྗེའི་སྙིང་པོ་རབ་ཏུ་འཇོམས་པ་ལ་ཕྱག་འཚལ་
ལོ། །རིན་ཆེན་འོད་འཕྲོ་ལ་ཕྱག་འཚལ་ལོ། །ཀླུ་དབང་གི་རྒྱལ་
པོ་ལ་ཕྱག་འཚལ་ལོ། །དཔའ་བོའི་སྡེ་ལ་ཕྱག་འཚལ་ལོ། །དཔལ་
དགྱེས་ལ་ཕྱག་འཚལ་ལོ། །རིན་ཆེན་མེ་ལ་ཕྱག་འཚལ་ལོ། །རིན་
ཆེན་ཟླ་འོད་ལ་ཕྱག་འཚལ་ལོ། །མཐོང་བ་དོན་ཡོད་ལ་ཕྱག་
འཚལ་ལོ། །རིན་ཆེན་ཟླ་བ་ལ་ཕྱག་འཚལ་ལོ། །དྲི་མ་མེད་པ་ལ་
ཕྱག་འཚལ་ལོ། །དཔལ་སྦྱིན་ལ་ཕྱག་འཚལ་ལོ། །ཚངས་པ་ལ་
ཕྱག་འཚལ་ལོ། །ཚངས་པས་བྱིན་ལ་ཕྱག་འཚལ་ལོ། །ཆུ་ལྷ་ལ་
ཕྱག་འཚལ་ལོ། །ཆུ་ལྷའི་ལྷ་ལ་ཕྱག་འཚལ་ལོ། །དཔལ་བཟང་ལ་
ཕྱག་འཚལ་ལོ། །ཙནྡན་དཔལ་ལ་ཕྱག་འཚལ་ལོ། །གཟི་བརྗིད་
མཐའ་ཡས་ལ་ཕྱག་འཚལ་ལོ། །འོད་དཔལ་ལ་ཕྱག་འཚལ་ལོ། །

མྱ་ངན་མེད་པའི་དཔལ་ལ་ཕྱག་འཚལ་ལོ། །སྲིད་མེད་ཀྱི་བུ་ལ་
ཕྱག་འཚལ་ལོ། །མེ་ཏོག་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་ཚངས་པའི་འོད་ཟེར་རྣམ་པར་རོལ་པ་མངོན་པར་
མཁྱེན་པ་ལ་ཕྱག་འཚལ་ལོ། དེ་བཞིན་གཤེགས་པ་ང་དྨའི་འོད་
ཟེར་རྣམ་པར་རོལ་པ་མངོན་པར་མཁྱེན་པ་ལ་ཕྱག་འཚལ་ལོ། །
ནོར་དཔལ་ལ་ཕྱག་འཚལ་ལོ། །དྲན་པའི་དཔལ་ལ་ཕྱག་འཚལ་
ལོ། །མཚན་དཔལ་ཤིན་ཏུ་ཡོངས་བསྒྲགས་ལ་ཕྱག་འཚལ་ལོ། །
དབང་པོའི་ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །
ཤིན་ཏུ་རྣམ་པར་གནོན་པའི་དཔལ་ལ་ཕྱག་འཚལ་ལོ། །གཡུལ་
ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །རྣམ་པར་
གནོན་པས་གཤེགས་པའི་དཔལ་ལ་ཕྱག་འཚལ་ལོ། །ཀུན་ནས་
སྣང་བ་བཀོད་པའི་དཔལ་ལ་ཕྱག་འཚལ་ལོ། །རིན་ཆེན་པདྨས་
རྣམ་པར་གནོན་པ་ལ་ཕྱག་འཚལ་ལོ། །དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་
ཆེ་དང་པདྨ་ལ་རབ་ཏུ་བཞུགས་པ་སངས་རྒྱས་རི་དབང་གི་
རྒྱལ་པོ་ལ་ཕྱག་འཚལ་ལོ། །དེ་དག་ལ་སོགས་པ་ཕྱོགས་བཅུའི་
འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་
ལྡན་འདས་གང་ཇི་སྙེད་ཅིག་བཞུགས་ཏེ་འཚོ་ཞིང་བཞེས་པའི་
སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་

དགོངས་སུ་གསོལ། བདག་གི་སྐྱེ་བ་འདི་དང་སྐྱེ་བ་ཐོག་མའི་
མཐའ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་
ཐམས་ཅད་དུ་སྡིག་པའི་ལས་བགྱིས་པ་དང་། བགྱིད་དུ་སྩལ་
བ་དང་། བགྱིས་པ་ལ་རྗེས་སུ་ཡི་རང་བའམ། མཆོད་རྟེན་གྱི་
དཀོར་རམ། དགེ་འདུན་གྱི་དཀོར་རམ། ཕྱོགས་བཅུའི་དགེ་
འདུན་གྱི་དཀོར་འཕྲོག་པ་དང་། འཕྲོག་ཏུ་བཅུག་པ་དང༌།
འཕྲོག་པ་ལ་རྗེས་སུ་ཡི་རང་བའམ། མཚམས་མ་མཆིས་པ་ལྔའི་
ལས་བགྱིས་པ་དང་། བགྱིད་དུ་སྩལ་བ་དང་། བགྱིས་པ་ལ་རྗེས་
སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་
པར་བླངས་བ་ལ་ཞུགས་པ་དང༌། འཇུག་ཏུ་སྩལ་བ་དང་།
ཞུགས་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་པ་གང་གིས་
བསྒྲིབས་ནས་བདག་སེམས་ཅན་དམྱལ་བར་མཆི་བའམ། དུད་
འགྲོའི་སྐྱེ་གནས་སུ་མཆི་བའམ། ཡི་དྭགས་ཀྱི་ཡུལ་དུ་མཆི་
བའམ། ཡུལ་མཐའ་འཁོབ་ཏུ་སྐྱེ་བའམ། ཀླ་ཀློར་སྐྱེ་བའམ། ལྷ་
ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་
བའམ། ལྟ་བ་ལོག་པར་འཛིན་པར་འགྱུར་བའམ། སངས་རྒྱས་
འབྱུང་བ་ལ་མཉེས་པར་མི་བགྱིད་པར་འགྱུར་བའི་ལས་ཀྱི་
སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་
ལྡན་འདས་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་དུ་གྱུར་
པ། ཚད་མར་གྱུར་པ། མཁྱེན་པས་གཟིགས་པ་དེ་དག་གི་སྤྱན་

སྔར་མཐོལ་ལོ། །འཆགས་སོ། །མི་འཆབ་བོ། །མི་སྦེད་དོ། །སླན་
ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་
བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་
གསོལ། བདག་གི་སྐྱེ་བ་འདི་དང་སྐྱེ་བ་ཐོག་མའི་མཐའ་མ་མ་
མཆིས་པ་ནས་འཁོར་བ་ན་འཁོར་བའི་སྐྱེ་གནས་གཞན་དག་
ཏུ་སྦྱིན་པ་ཐ་ན་དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་
གཅིག་ཙམ་སྩལ་བའི་དགེ་བའི་རྩ་བ་གང་ལགས་པ་དང་།
བདག་གིས་ཚུལ་ཁྲིམས་བསྲུངས་བའི་དགེ་བའི་རྩ་བ་གང་
ལགས་པ་དང་། བདག་གིས་ཚངས་པར་སྤྱོད་པ་ལ་གནས་པའི་
དགེ་བའི་རྩ་བ་གང་ལགས་པ་དང་། བདག་གིས་སེམས་ཅན་
ཡོངས་སུ་སྨིན་པར་བགྱིས་པའི་དགེ་བའི་རྩ་བ་གང་ལགས་པ་
དང་། བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་
བའི་རྩ་བ་གང་ལགས་པ་དང་། བདག་གིས་བླ་ན་མེད་པའི་ཡེ་
ཤེས་ཀྱི་དགེ་བའི་རྩ་བ་གང་ལགས་པ་དེ་དག་ཐམས་ཅད་
གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་
པ་དང་། གོང་ན་མ་མཆིས་པ་དང་། གོང་མའི་ཡང་གོང་མ། བླ་
མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་
ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་
ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་རྒྱས་

བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་
དང་། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་
འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་
བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་ཐམས་
ཅད་ནི་སོ་སོར་བཤགས་སོ། །བསོད་ནམས་ཐམས་ཅད་ལ་ནི་
རྗེས་སུ་ཡི་རང་ངོ་། །སངས་རྒྱས་ཐམས་ཅད་ལ་ནི་བསྐུལ་ཞིང་
གསོལ་བ་འདེབས་སོ། །བདག་གིས་བླ་ན་མེད་པའི་ཡེ་ཤེས་ཀྱི་
མཆོག་དམ་པ་ཐོབ་པར་གྱུར་ཅིག །མི་མཆོག་རྒྱལ་བ་གང་དག་
ད་ལྟར་བཞུགས་པ་དང༌། གང་དག་འདས་པ་དག་དང་དེ་
བཞིན་གང་མ་བྱོན། ཡོན་ཏན་བསྔགས་པ་མཐའ་ཡས་རྒྱ་མཚོ་
འདྲ་ཀུན་ལ།ཐལ་མོ་སྦྱར་བ་བགྱིས་ཏེ་སྐྱབས་སུ་ཉེ་བར་མཆིའོ། །
འཕགས་པ་ཕུང་པོ་གསུམ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ། །ལུས་
ཀྱི་ལས་ནི་རྣམ་པ་གསུམ། །ངག་གི་རྣམ་པ་བཞི་དག་དང༌། །
གང་ཡང་ཡིད་ཀྱི་རྣམ་གསུམ་པོ། །མི་དགེ་བཅུ་པོ་སོ་སོར་
བཤགས། །ཐོག་མ་མེད་ནས་ད་ལྟའི་བར། །མི་དགེ་བཅུ་དང་
མཚམས་མེད་ལྔ། །སེམས་ནི་ཉོན་མོངས་དབང་གྱུར་བའི། །
སྡིག་པ་ཐམས་ཅད་བཤགས་པར་བགྱིས། །སྡོམ་པ་གསུམ་དང་
འགལ་གྱུར་བའི། །ཉེས་པའི་ཚོགས་ཀུན་རབ་འགྱོད་པས། །
མཆོད་འོས་རྣམས་ཀྱི་སྤྱན་སྔ་རུ། །སླད་ཆད་སྡོམ་པའི་སེམས་
ཀྱིས་བཤགས། །མཚམས་མེད་ལྔ་པོ་དག་གི་སྡིག་པ་རྣམས། །

གང་གིས་མི་ཤེས་དབང་གི་བྱས་པ་དག །དེ་ཡི་ལྟུང་བ་བཤགས་
པ་འདི་བརྗོད་ནས། །མྱུར་དུ་མ་ལུས་ཡོངས་སུ་བྱང་བར་འགྱུར།།
ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་
རངས་བསྐུལ་ཞིང་གསོལ་བ་ཡིས། །དགེ་བ་ཅུང་ཟད་བདག་གི་
ཅི་བསགས་པ། །ཐམས་ཅད་བདག་གི་བྱང་ཆུབ་ཆེན་པོར་བསྔོ། །
༄༅། །སྤྱི་བཤགས་བཞུགས་སོ། །
ཨུ་ཧུ་ལགས། བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་བདག་ལ་དགོངས་སུ་གསོལ། བདག་མིང་
འདི་ཞེས་བགྱི་བས་ཚེ་རབས་འཁོར་བ་ཐོག་མ་མ་མཆིས་པ་
ནས་ད་ལྟ་ལ་ཐུག་གི་བར་དུ་ཉོན་མོངས་པ་འདོད་ཆགས་དང་
ཞེ་སྡང་དང་གཏི་མུག་གི་དབང་གིས་ལུས་ངག་ཡིད་གསུམ་གྱི་
སྒོ་ནས་སྡིག་པ་མི་དགེ་བ་བཅུ་བགྱིས་པ་དང་། མཚམས་མ་
མཆིས་པ་ལྔ་བགྱིས་པ་དང་། དེ་དང་ཉེ་བ་ལྔ་བགྱིས་པ་དང་།
སོ་སོར་ཐར་བའི་སྡོམ་པ་དང་འགལ་བ་དང་། བྱང་ཆུབ་སེམས་
དཔའི་བསླབ་པ་དང་འགལ་བ་དང་། གསང་སྔགས་ཀྱི་དམ་
ཚིག་དང་འགལ་བ་དང་། ཕ་དང་མ་ལ་མ་གུས་པ་དང་།

མཁན་པོ་དང་སློབ་དཔོན་ལ་མ་གུས་པ་དང་། གྲོགས་ཚངས་
པ་མཚུངས་པར་སྤྱོད་པ་རྣམས་ལ་མ་གུས་པ་དང་། དཀོན་
མཆོག་གསུམ་ལ་གནོད་པའི་ལས་བགྱིས་པ་དང༌། དམ་པའི་
ཆོས་སྤངས་པ་དང༌། འཕགས་པའི་དགེ་འདུན་ལ་སྐུར་བ་
བཏབ་པ་དང་། སེམས་ཅན་ལ་གནོད་པའི་ལས་བགྱིས་པ་ལ་
སོགས་པ། སྡིག་པ་མི་དགེ་བའི་ཚོགས་བདག་གིས་བགྱིས་པ་
དང་། བགྱིད་དུ་བསྩལ་བ་དང༌། གཞན་གྱིས་བགྱིས་པ་ལ་རྗེས་
སུ་ཡི་རང་བ་ལ་སོགས་པ། མདོར་ན་མཐོ་རིས་དང་ཐར་པའི་
གེགས་སུ་གྱུར་ཅིང་འཁོར་བ་དང་ངན་སོང་གི་རྒྱུར་གྱུར་པའི་
ཉེས་ལྟུང་གི་ཚོགས་ཅི་མཆིས་པ་དེ་དག་ཐམས་ཅད་བླ་མ་རྡོ་
རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། དགེ་
འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ། །བཤགས་སོ། །
མི་འཆབ་བོ། །མི་སྦེད་དོ། །སླན་ཆད་ཀྱང་གཅོད་ཅིང་སྡོམ་པར་
བགྱིད་ལགས་སོ། །མཐོལ་ཞིང་བཤགས་ན་བདག་བདེ་བ་ལ་
རེག་པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་
འགྱུར་བ་ལགས་སོ།། སློབ་དཔོན་དཔའ་བོས་མཛད་པར་གྲགས།

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོ་བཞུགས་སོ། །
རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ཎི་དྷཱ་ན་རཱ་ཛ། བོད་
སྐད་དུ། འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། །
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་
གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །
བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་
ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་
པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་
སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་
དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་
ལུས་པ། །ཐམས་ཅད་རྒྱལ་བ་དག་གི་གང་བར་མོས། །དེ་དག་
བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་
མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་
ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །
མེ་ཏོག་དམ་པ་ཕྲེང་བ་དམ་པ་དང༌། །སིལ་སྙན་རྣམས་དང་

བྱུག་པ་གདུགས་མཆོག་དང་། །མར་མེ་མཆོག་དང་བདུག་སྤོས་
དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་
དམ་པ་རྣམས་དང་དྲི་མཆོག་དང་། །ཕྱེ་མ་ཕུར་མ་རི་རབ་
མཉམ་པ་དང་། །བཀོད་པ་ཁྱད་པར་འཕགས་པའི་མཆོག་ཀུན་
གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་
རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་
མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་
ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་
གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་
ཀྱིས་ཀྱང་། །སྡིག་པ་བདག་གིས་བགྱིས་པ་ཅི་མཆིས་པ། །དེ་དག་
ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་
བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་
མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་
དག་ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་
འཇིག་རྟེན་སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་
ཆགས་བརྙེས། །མགོན་པོ་དེ་དག་བདག་གིས་ཐམས་ཅད་ལ། །
འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདའ་སྟོན་
གང་བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་
ཕྱིར། །བསྐལ་བ་ཞིང་གི་རྡུལ་སྙེད་བཞུགས་པར་ཡང་། །བདག་
གི་ཐལ་མོ་རབ་སྦྱར་གསོལ་བར་བགྱི། །ཕྱག་འཚལ་བ་དང་

མཆོད་ཅིང་བཤགས་པ་དང༌། །རྗེས་སུ་ཡི་རང་བསྐུལ་ཞིང་
གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་བདག་གིས་བྱང་ཆུབ་ཕྱིར་བསྔོའོ། །འདས་པའི་
སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་དག་ན་
གང་བཞུགས་མཆོད་པར་གྱུར། །གང་ཡང་མ་བྱོན་དེ་དག་རབ་
མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །
ཕྱོགས་བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་
ཡོངས་སུ་དག་པར་གྱུར། །བྱང་ཆུབ་ཤིང་དབང་དྲུང་གཤེགས་
རྒྱལ་བ་དང༌། །སངས་རྒྱས་སྲས་ཀྱིས་རབ་ཏུ་གང་བར་ཤོག །
ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །དེ་དག་རྟག་
ཏུ་ནད་མེད་བདེ་བར་གྱུར། །འགྲོ་བ་ཀུན་གྱི་ཆོས་ཀྱི་དོན་
རྣམས་ནི། །མཐུན་པར་གྱུར་ཅིང་རེ་བའང་འགྲུབ་པར་ཤོག །
བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་ཀུན་དུ་
སྐྱེ་བ་དྲན་པར་གྱུར། །ཚེ་རབས་ཀུན་ཏུ་འཆི་འཕོ་སྐྱེ་བ་ན། །
རྟག་ཏུ་བདག་ནི་རབ་ཏུ་འབྱུང་བར་ཤོག །རྒྱལ་བ་ཀུན་གྱི་
རྗེས་སུ་སློབ་གྱུར་ཏེ། །བཟང་པོ་སྤྱོད་པ་ཡོངས་སུ་རྫོགས་བྱེད་
ཅིང་། །ཚུལ་ཁྲིམས་སྤྱོད་པ་དྲི་མེད་ཡོངས་དག་པ། །རྟག་ཏུ་མ་
ཉམས་སྐྱོན་མེད་སྤྱོད་པར་ཤོག །ལྷ་ཡི་སྐད་དང་ཀླུ་དང་གནོད་
སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་
བ་ཀུན་གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་

གིས་ཆོས་བསྟན་ཏོ། །དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །
བྱང་ཆུབ་སེམས་ནི་ནམ་ཡང་བརྗེད་མ་གྱུར། །སྡིག་པ་གང་
རྣམས་སྒྲིབ་པར་གྱུར་པ་དག །དེ་དག་མ་ལུས་ཡོངས་སུ་བྱང་
བར་ཤོག །ལས་དང་ཉོན་མོངས་བདུད་ཀྱི་ལས་རྣམས་ལས། །
གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་པདྨོ་
ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་
སྤྱད། །ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་
སྡུག་བསྔལ་རབ་ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་
འགོད་ཅིང། །འགྲོ་བ་ཐམས་ཅད་ལ་ནི་ཕན་པར་སྤྱོད། །བྱང་
ཆུབ་སྤྱོད་པ་ཡོངས་སུ་རྫོགས་བྱེད་ཅིང། །སེམས་ཅན་དག་གི་
སྤྱོད་དང་མཐུན་པར་འཇུག །བཟང་པོ་སྤྱོད་པ་དག་ནི་རབ་
སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་པར་གྱུར། །བདག་
གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་
ཏུ་འགྲོགས་པར་ཤོག །ལུས་དང་ངག་རྣམས་དང་ནི་སེམས་ཀྱི་
ཀྱང་། །སྤྱོད་པ་དག་དང་སྨོན་ལམ་གཅིག་ཏུ་སྤྱད། །བདག་ལ་
ཕན་པར་འདོད་པའི་གྲོགས་པོ་དག །བཟང་པོ་སྤྱོད་པ་རབ་ཏུ་
སྟོན་བྱེད་པ། །དེ་དག་དང་ཡང་རྟག་ཏུ་ཕྲད་པར་ཤོག །དེ་དག་
བདག་གིས་ནམ་ཡང་ཡིད་མི་དབྱུང་། །སངས་རྒྱས་སྲས་ཀྱིས་
བསྐོར་བའི་མགོན་པོ་རྣམས། །མངོན་སུམ་རྟག་ཏུ་བདག་གིས་
རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་དག་

ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་དམ་པའི་
ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །
བཟང་པོ་སྤྱོད་པ་རྣམ་པར་སྦྱོང་བ་ཡང་། །མ་འོངས་བསྐལ་པ་
ཀུན་ཏུ་སྤྱད་པར་བགྱི། །སྲིད་པ་ཐམས་ཅད་དུ་ཡང་འཁོར་བ་
ན། །བསོད་ནམས་ཡེ་ཤེས་དག་ནི་མི་ཟད་བརྙེས། །ཐབས་དང་
ཤེས་རབ་ཏིང་འཛིན་རྣམ་ཐར་དང༌། །ཡོན་ཏན་ཀུན་གྱི་མི་
ཟད་མཛོད་དུ་གྱུར། །རྡུལ་གཅིག་སྟེང་ན་རྡུལ་སྙེད་ཞིང་རྣམས་
ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་རྣམས། །སངས་
རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་སྤྱད་པ་སྤྱོད་
ཅིང་བལྟ་བར་བགྱི། །དེ་ལྟར་མ་ལུས་ཐམས་ཅད་ཕྱོགས་སུ་
ཡང་། །སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། །སངས་རྒྱས་
རྒྱ་མཚོ་ཞིང་རྣམས་རྒྱ་མཚོ་དང་། །བསྐལ་པ་རྒྱ་མཚོར་སྤྱོད་
ཅིང་རབ་ཏུ་འཇུག །གསུང་གཅིག་ཡན་ལག་རྒྱ་མཚོའི་སྒྲ་སྐད་
ཀྱིས། །རྒྱལ་བ་ཀུན་དབྱངས་ཡན་ལག་རྣམ་དག་པ། །འགྲོ་བ་
ཀུན་གྱི་བསམ་པ་ཇི་བཞིན་དབྱངས། །སངས་རྒྱས་གསུང་ལ་
རྟག་ཏུ་འཇུག་པར་བགྱི། །དུས་གསུམ་གཤེགས་པའི་རྒྱལ་བ་
ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་བ་ཡི། །
དེ་དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་
བདག་ཀྱང་རབ་ཏུ་འཇུག །མ་འོངས་བསྐལ་པ་ཐམས་ཅད་
འཇུག་པར་ཡང་། །སྐད་ཅིག་གཅིག་གིས་བདག་ཀྱང་འཇུག་

པར་བགྱི། །གང་ཡང་བསྐལ་པ་དུས་གསུམ་ཚད་དེ་དག །སྐད་
ཅིག་ཆ་ཤས་ཀྱིས་ནི་ཞུགས་པར་སྤྱད། །དུས་གསུམ་གཤེགས་པ་
མི་ཡི་སེང་གེ་གང་། །དེ་དག་སྐད་ཅིག་གཅིག་ལ་བདག་གིས་
བལྟ། །རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་པའི་
རྣམ་ཐར་སྟོབས་ཀྱིས་འཇུག །གང་ཡང་དུས་གསུམ་དག་གི་
ཞིང་བཀོད་པ། །དེ་དག་རྡུལ་གཅིག་སྟེང་དུ་མངོན་པར་བསྒྲུབ། །
དེ་ལྟར་མ་ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་
ཞིང་རྣམས་བཀོད་ལ་འཇུག །གང་ཡང་མ་བྱོན་འཇིག་རྟེན་
སྒྲོན་མ་རྣམས། །བྱང་ཆུབ་རིམ་པར་འཚང་རྒྱ་འཁོར་ལོ་བསྐོར། །
མྱ་ངན་འདས་པ་རབ་ཏུ་ཞི་མཐའ་སྟོན། །མགོན་པོ་ཀུན་གྱི་
དྲུང་དུ་བདག་མཆིའོ། །ཀུན་ཏུ་མྱུར་བའི་རྫུ་འཕྲུལ་སྟོབས་
རྣམས་དང་། །ཀུན་ནས་སྒོ་ཡི་ཐེག་པའི་སྟོབས་དག་དང་། །
ཀུན་ཏུ་ཡོན་ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་
པ་བྱམས་པ་དག་གི་སྟོབས། །ཀུན་ནས་དགེ་བའི་བསོད་ནམས་
སྟོབས་དག་དང་། །ཆགས་པ་མེད་པར་གྱུར་པའི་ཡེ་ཤེས་སྟོབས།།
ཤེས་རབ་ཐབས་དང་ཏིང་འཛིན་སྟོབས་དག་གིས། །བྱང་ཆུབ་
སྟོབས་རྣམས་ཡང་དག་སྒྲུབ་པར་བྱེད། །ལས་ཀྱི་སྟོབས་རྣམས་
ཡོངས་སུ་དག་བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་
འཇོམས་པར་བྱེད། །བདུད་ཀྱི་སྟོབས་རྣམས་སྟོབས་མེད་རབ་
བྱེད་ཅིང་། །བཟང་པོ་སྤྱོད་པའི་སྟོབས་ནི་རྫོགས་པར་བགྱི། །

ཞིང་རྣམས་རྒྱ་མཚོ་རྣམ་པར་དག་བྱེད་ཅིང་། །སེམས་ཅན་རྒྱ་
མཚོ་དག་ནི་རྣམ་པར་དགྲོལ། །ཆོས་རྣམས་རྒྱ་མཚོ་རབ་ཏུ་
མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད། །
སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །སྨོན་ལམ་རྒྱ་མཚོ་
ཡོངས་སུ་རྫོགས་པར་བྱེད། །སངས་རྒྱས་རྒྱ་མཚོ་རབ་ཏུ་ཆོས་
བྱེད་ཅིང་། །བསྐལ་པ་རྒྱ་མཚོར་མི་སྐྱོ་སྤྱད་པར་བགྱི། །གང་ཡང་
དུས་གསུམ་གཤེགས་པའི་རྒྱལ་བ་ཡི། །བྱང་ཆུབ་སྤྱོད་པའི་སྨོན་
ལམ་བྱེ་བྲག་རྣམས། །བཟང་པོ་སྤྱོད་པས་བྱང་ཆུབ་སངས་རྒྱས་
ནས། །དེ་ཀུན་བདག་གིས་མ་ལུས་རྫོགས་པར་བགྱི། །རྒྱལ་བ་
ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་
བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་
འདི་དག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་
ཀྱང་རྣམ་དག་ཅིང་། །སྤྱོད་པ་རྣམ་དག་ཞིང་རྣམས་ཡོངས་
དག་པ། །བསྔོ་བ་བཟང་པོ་མཁས་པ་ཅི་འདྲ་བ། །དེ་འདྲར་
བདག་ཀྱང་དེ་དང་མཚུངས་པར་ཤོག །ཀུན་ནས་དགེ་བ་བཟང་
པོ་སྤྱོད་པའི་ཕྱིར། །འཇམ་དཔལ་གྱི་ནི་སྨོན་ལམ་སྤྱད་པར་
བགྱི། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་བ་མ་
ལུས་རྫོགས་པར་བགྱི། །སྤྱོད་པ་དག་ནི་ཚད་ཡོད་མ་གྱུར་ཅིག །
ཡོན་ཏན་རྣམས་ཀྱང་ཚད་བཟུང་མེད་པར་ཤོག །སྤྱོད་པ་ཚད་
མེད་པ་ལ་གནས་ནས་ཀྱང་། །དེ་དག་འཕྲུལ་པ་ཐམས་ཅད་

འཚལ་བར་བགྱི། །ནམ་མཁའི་མཐར་ཐུག་གྱུར་པ་ཇི་ཙམ་པར། །
སེམས་ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་
དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་
ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་
ཡས་པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་
མི་ཡི་བདེ་བའི་མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་
པར་ཕུལ་བ་བས། །གང་གི་བསྔོ་བའི་རྒྱལ་པོ་འདི་ཐོས་ནས། །
བྱང་ཆུབ་མཆོག་གི་རྗེས་སུ་རབ་མོས་ཤིང་། །ལན་གཅིག་ཙམ་
ཡང་དད་པ་བསྐྱེད་པ་ན། །བསོད་ནམས་དམ་པའི་མཆོག་ཏུ་
འདི་འགྱུར་རོ། །གང་གིས་བཟང་སྤྱོད་སྨོན་ལམ་འདི་བཏབ་
པས། །དེས་ནི་ངན་སོང་ཐམས་ཅད་སྤོང་བར་འགྱུར། །དེས་ནི་
གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་
དེས་མྱུར་མཐོང་། །དེ་དག་རྙེད་པ་རབ་རྙེད་བདེ་བར་འཚོ། །
མི་ཚེ་འདིར་ཡང་དེ་དག་ལེགས་པར་འོང་། །ཀུན་ཏུ་བཟང་པོ་
དེ་ཡང་ཅི་འདྲ་བར། །དེ་དག་རིང་པོར་མི་ཐོགས་དེ་བཞིན་
འགྱུར། །མཚམས་མེད་ལྔ་པོ་དག་གི་སྡིག་པ་རྣམས། །གང་གིས་
མི་ཤེས་དབང་གིས་བྱས་པ་དག །དེ་ཡིས་བཟང་པོ་སྤྱོད་པ་འདི་
བརྗོད་ན། །མྱུར་དུ་མ་ལུས་ཡོངས་སུ་བྱང་བར་ཤོག །ཡེ་ཤེས་
དང་ནི་གཟུགས་དང་མཚན་རྣམས་དང་། །རིགས་དང་ཁ་དོག་
རྣམས་དང་ལྡན་པར་འགྱུར། །བདུད་དང་མུ་སྟེགས་མང་པོས་

དེ་མི་ཐུབ། །འཇིག་རྟེན་གསུམ་པོ་ཀུན་ནའང་མཆོད་པར་
འགྱུར། །བྱང་ཆུབ་ཤིང་དབང་དྲུང་དུ་དེ་མྱུར་འགྲོ། །སོང་ནས་
སེམས་ཅན་ཕན་ཕྱིར་དེར་འདུག་སྟེ། །བྱང་ཆུབ་སངས་རྒྱས་
འཁོར་ལོ་རབ་ཏུ་བསྐོར། །བདུད་རྣམས་སྡེ་དང་བཅས་པ་
ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་
འདི། །འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་རྣམ་
པར་སྨིན་པའང་སངས་རྒྱས་མཁྱེན། །བྱང་ཆུབ་མཆོག་ལ་སོམ་
ཉི་མ་བྱེད་ཅིག །འཇམ་དཔལ་དཔའ་བོས་ཇི་ལྟར་མཁྱེན་པ་
དང་། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་
གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་ཅད་
རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་
ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་
དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་
བསྔོ་བར་བགྱི། །བདག་ནི་འཆི་བའི་དུས་བྱེད་གྱུར་པ་ན། །སྒྲིབ་
པ་ཐམས་ཅད་དག་ནི་ཕྱིར་བསལ་ཏེ། །མངོན་སུམ་སྣང་བ་
མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་རབ་ཏུ་
འགྲོ། །དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་
མ་ལུས་མངོན་དུ་འགྱུར་བར་ཤོག །དེ་དག་མ་ལུས་བདག་གིས་
ཡོངས་སུ་བཀང་། །འཇིག་རྟེན་ཇི་སྲིད་སེམས་ཅན་ཕན་པར་
བགྱི། །རྒྱལ་བའི་དཀྱིལ་འཁོར་བཟང་ཞིང་དགའ་བ་དེར། །

པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་
བའི་མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་
ཤོག །དེར་ནི་བདག་གིས་ལུང་བསྟན་རབ་ཐོབ་ནས། །སྤྲུལ་པ་
མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་ཀྱིས་ཕྱོགས་བཅུ་
རྣམས་སུ་ཡང་། །སེམས་ཅན་རྣམས་ལ་ཕན་པ་མང་པོ་བགྱི། །
བཟང་པོ་སྤྱོད་པའི་སྨོན་ལམ་བཏོན་པ་ཡི། །དགེ་བ་ཅུང་ཟད་
བདག་གིས་ཅི་བསགས་པ། །དེས་ནི་འགྲོ་བའི་སྨོན་ལམ་དགེ་
བ་རྣམས། །སྐད་ཅིག་གཅིག་གིས་ཐམས་ཅད་འབྱོར་བར་ཤོག །
གང་ཡང་བཟང་པོ་སྤྱོད་པ་འདི་བསྔོས་པས། །བསོད་ནམས་
དམ་པ་མཐའ་ཡས་གང་ཐོབ་དེས། །འགྲོ་བ་སྡུག་བསྔལ་ཆུ་བོར་
བྱིང་བ་རྣམས། །འོད་དཔག་མེད་པའི་གནས་རབ་ཐོབ་པར་
ཤོག །སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་
འགྲོ་བ་ཀུན་ལ་ཕན་བྱེད་ཅིང་། །ཀུན་ཏུ་བཟང་པོས་བརྒྱན་
པས་གཞུང་གྲུབ་སྟེ། །ངན་སོང་གནས་རྣམས་མ་ལུས་སྟོངས་
པར་ཤོག །འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་རྫོགས་སོ།། རྒྱ་
གར་གྱི་མཁན་པོ་ཛི་ན་མི་ཏྲ་དང་། སུ་རེནྡྲ་བོ་དྷི་དང་། ལོ་ཙཱ་བ་བནྡེ་ཡེ་ཤེས་སྡེ་ལ་
སོགས་པས་བསྒྱུར་ཅིང་ལོ་ཆེན་བེ་རོ་ཙ་ནས་ཞུས་ཆེན་མཛད་པའོ།།

༄༅། །འཕགས་པ་བྱམས་པའི་སྨོན་ལམ་གྱི་རྒྱལ་པོ་
ཞེས་བྱ་བ་བཞུགས་སོ། །
བྱམས་ཆེན་མེ་ཡིས་ཞེ་སྡང་བུད་ཤིང་བསྲེགས། །ཡེ་ཤེས་
འོད་ཀྱིས་མ་རིག་མུན་པ་སེལ། །ཆོས་ཀྱི་རྒྱལ་ཚབ་འགྲོ་བའི་
མགོན་མཛད་པ། །དགའ་ལྡན་བཞུགས་པ་དེ་ལ་ཕྱག་འཚལ་ལོ། །
བློ་ཀ་འདི་བྱམས་སྨོན་གྱི་དབུ་ལ་གསུང་སྲོལ་ཡོད། རྒྱ་གར་སྐད་དུ། ཨཱརྱ་མེ་
ཏྲེ་པྲ་ཎི་དྷཱ་ན་རཱ་ཛ། བོད་སྐད་དུ། འཕགས་པ་བྱམས་པའི་སྨོན་
ལམ་གྱི་རྒྱལ་པོ། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །ཀུན་དགའ་བོ་ཇི་ལྟར་བྱང་ཆུབ་སེམས་
དཔའ་སེམས་དཔའ་ཆེན་པོ་བྱམས་པས་དམ་བཅས་པས་སྔོན་
བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་ཉིན་ལན་གསུམ་
མཚན་ལན་གསུམ་དུ་བླ་གོས་ཕྲག་པ་གཅིག་ཏུ་གཟར་ནས་པུས་
མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ནས་ཚིག་
འདི་སྐད་ཅེས་སྨོན་ལམ་བཏབ་བོ། །སངས་རྒྱས་ཀུན་ལ་ཕྱག་
འཚལ་ལོ། །དྲང་སྲོང་ལྷ་མིག་ལྡན་པ་ཡི། །བྱང་ཆུབ་སེམས་
དཔའ་རྣམས་དང་ཡང་། །ཉན་ཐོས་རྣམས་ལ་ཕྱག་འཚལ་ལོ། །
ངན་འགྲོའི་ལམ་ནི་བཟློག་བགྱིད་ཅིང་། །མཐོ་རིས་ལམ་ནི་རབ་
སྟོན་ལ། །རྒ་ཤི་མེད་པར་འདྲེན་བགྱིད་པའི། །བྱང་ཆུབ་སེམས་
ལ་ཕྱག་འཚལ་ལོ། །སེམས་ཀྱི་དབང་དུ་གྱུར་པས་ན། །བདག་གི་

སྡིག་པ་ཅི་བགྱིས་པ། །སངས་རྒྱས་སྤྱན་སྔར་མཆིས་ནས་སུ། །
བདག་གི་དེ་དག་བཤགས་པར་བགྱི། །བདག་ལས་རྣམ་པ་
གསུམ་གང་གིས། །བསོད་ནམས་ཚོགས་ནི་བསྐྱེད་པ་དེ། །བདག་
གི་ཀུན་མཁྱེན་ས་བོན་ཏེ། །བདག་ལ་བྱང་ཆུབ་མི་ཟད་ཤོག །
ཕྱོགས་བཅུ་དག་གི་ཞིང་རྣམས་སུ། །སངས་རྒྱས་མཆོད་པ་གང་
བྱུང་བ། །སངས་རྒྱས་མཁྱེན་པ་ཡི་རང་བ། །དེ་ལ་བདག་ནི་ཡི་
རང་ངོ༌། །སྡིག་པ་ཐམས་ཅད་བཤགས་པར་བགྱི། །བསོད་ནམས་
ཀུན་ལ་ཡི་རང་ངོ༌། །སངས་རྒྱས་ཀུན་ལ་ཕྱག་འཚལ་ལོ། །
བདག་ནི་ཡེ་ཤེས་མཆོག་ཐོབ་ཤོག །ཕྱོགས་བཅུ་དག་གི་ཕྱོགས་
རྣམས་སུ། །ས་བཅུ་དག་ལ་གནས་པ་ཡི། །བྱང་ཆུབ་སེམས་
དཔའ་བྱང་ཆུབ་མཆོག །འཚང་རྒྱ་བགྱིད་པར་བསྐུལ་མ་
འདེབས། །བྱང་ཆུབ་དམ་པར་སངས་རྒྱས་ཤིང་། །སྡེ་དང་
བཅས་པའི་བདུད་བཏུལ་ནས། །སྲོག་ཆགས་ཀུན་ལ་སྨན་སླད་
དུ། །ཆོས་ཀྱི་འཁོར་ལོ་བསྐོར་གྱུར་ཅིག །ཆོས་རྔ་ཆེན་པོའི་སྒྲ་
ཡིས་ནི། །སེམས་ཅན་སྡུག་བསྔལ་ཐར་བགྱིད་ཤོག །བསྐལ་པ་
བྱེ་བ་བསམ་ཡས་སུ། །ཆོས་སྟོན་མཛད་ཅིང་བཞུགས་གྱུར་ཅིག །
འདོད་པའི་འདམ་དུ་བྱིང་གྱུར་ཅིང་། །སྲེད་པའི་སྲད་བུས་དམ་
བཅིངས་པ། །འཆིང་བ་ཀུན་གྱིས་བཅིངས་དག་ལ། །རྐང་གཉིས་
མཆོག་རྣམས་གཟིགས་སུ་གསོལ། །སེམས་ཀྱི་དྲི་མར་གྱུར་པ་ལ། །
སངས་རྒྱས་རྣམས་ནི་སྨོད་མི་མཛད། །སེམས་ཅན་རྣམས་ལ་

བྱམས་ཐུགས་ལྡན། །སྲིད་པའི་མཚོ་ལས་སྒྲོལ་བར་ཤོག །རྫོགས་
པའི་སངས་རྒྱས་གང་ཞུགས་དང་། །གང་དག་འདས་དང་མ་
བྱོན་པ། །དེ་དག་རྗེས་སུ་བདག་སློབ་ཅིང་། །བྱང་ཆུབ་སྤྱད་པ་
སྤྱོད་གྱུར་ཅིག །ཕ་རོལ་ཕྱིན་དྲུག་རྫོགས་བགྱིས་ནས། །འགྲོ་དྲུག་
སེམས་ཅན་མཐར་བགྱིད་ཤོག །མངོན་ཤེས་དྲུག་པོ་མངོན་གྱིས་
ནི། །བླ་མེད་བྱང་ཆུབ་རེག་གྱུར་ཅིག །མ་སྐྱེས་པ་དང་མི་འབྱུང་
དང་། །རང་བཞིན་མ་མཆིས་གནས་མ་མཆིས། །རྣམ་རིག་མ་
མཆིས་དངོས་མ་མཆིས། །སྟོང་པའི་ཆོས་ནི་རྟོགས་པར་ཤོག །
སངས་རྒྱས་དྲང་སྲོང་ཆེན་པོ་ལྟར། །སེམས་ཅན་མ་མཆིས་སྲོག་
མ་མཆིས། །གང་ཟག་མ་མཆིས་གསོ་མ་མཆིས། །བདག་མ་མཆིས་
ཀྱི་ཆོས་རྟོགས་ཤོག །བདག་འཛིན་བདག་གིར་འཛིན་པ་ཡི། །
དངོས་པོ་ཀུན་ལ་མི་གནས་པར། །སེམས་ཅན་ཀུན་ལ་སྨན་སླད་
དུ། །སེར་སྣ་མ་མཆིས་སྦྱིན་གཏོང་ཤོག །དངོས་པོ་དངོས་པོ་མ་
མཆིས་པའི། །བདག་གི་ལོངས་སྤྱོད་ལྷུན་གྲུབ་ཤོག །དངོས་པོ་
ཐམས་ཅད་རྣམ་འཇིག་པས། །སྦྱིན་པའི་ཕ་རོལ་ཕྱིན་རྫོགས་
ཤོག །ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། །ཚུལ་ཁྲིམས་རྣམ་
པར་དག་དང་ལྡན། །རློམ་སེམས་མེད་པའི་ཚུལ་ཁྲིམས་ཀྱིས། །
ཚུལ་ཁྲིམས་ཕ་རོལ་ཕྱིན་རྫོགས་ཤོག །ས་འམ་ཡང་ན་ཆུ་འམ་
མེ། །རླུང་གི་ཁམས་ལྟར་མི་གནས་ཤིང་། །བཟོད་པའམ་ཁྲོ་བ་
མ་མཆིས་པར། །བཟོད་པའི་ཕ་རོལ་ཕྱིན་རྫོགས་ཤོག །བརྩོན་

འགྲུས་བརྩམས་པའི་བརྩོན་འགྲུས་ཀྱིས། །བརྟན་སྤྲོ་ལེ་ལོ་མ་
མཆིས་ཤིང་། །སྟོབས་དང་ལྡན་པའི་ལུས་སེམས་ཀྱིས། །བརྩོན་
འགྲུས་ཕ་རོལ་ཕྱིན་རྫོགས་ཤོག །སྒྱུ་མ་ལྟ་བུ་ཏིང་འཛིན་དང་། །
དཔའ་བར་འགྲོ་བའི་ཏིང་འཛིན་དང་། །རྡོ་རྗེ་ལྟ་བུའི་ཏིང་
འཛིན་གྱིས། །བསམ་གཏན་ཕ་རོལ་ཕྱིན་རྫོགས་ཤོག །རྣམ་པར་
ཐར་པའི་སྒོ་གསུམ་དང་། །དུས་གསུམ་མཉམ་པ་ཉིད་དང་ནི། །
རིག་གསུམ་མངོན་སུམ་བགྱིས་པ་ཡིས། །ཤེས་རབ་ཕ་རོལ་ཕྱིན་
རྫོགས་ཤོག །སངས་རྒྱས་ཀུན་གྱི་བསྔགས་པ་དང་། །འོད་དང་
གཟི་བརྗིད་འབར་བ་དང༌། །བྱང་ཆུབ་སེམས་དཔའི་བརྩོན་
འགྲུས་ཀྱིས། །བདག་གཞན་བསམ་པ་རྫོགས་གྱུར་ཅིག །དེ་ལྟར་
སྤྱད་པ་སྤྱོད་བྱེད་ཅིང་། །བྱམས་པ་གྲགས་དང་ལྡན་པ་ཡིས། །
ཕ་རོལ་ཕྱིན་དྲུག་རྫོགས་བྱས་ནས། །ས་བཅུའི་སྤོ་ལ་རབ་ཏུ་
གནས། །འདི་ནས་ཤི་ཕོས་གྱུར་མ་ཐག །དགའ་ལྡན་སྐྱེ་གནས་
ཡིད་དགའ་བ། །མྱུར་དུ་བྱམས་མགོན་མཉེས་བྱས་ནས། །བྱང་
ཆུབ་ལུང་བསྟན་ཐོབ་པར་ཤོག །བྱམས་པས་དམ་བཅས་པའི་གཟུངས་
སྨོན་ཚིག་དང་བཅས་པ་བཞུགས་སོ། །རྨད་བྱུང་སྙིང་རྗེའི་བརླན་གཤེར་
གྱིས་བསྲིངས་པའི། །བྱམས་བརྩེའི་དཔག་བསམ་ལྗོན་པ་དར་
དྲག་ཅིང་། །སྟོབས་བཅུའི་ཡལ་འདབ་མེ་ཏོག་རབ་རྒྱས་པ། །
མ་ཕམ་འགྲོ་བའི་བླ་མར་གུས་ཕྱག་འཚལ། །སྲིད་དང་ཞི་བའི་
མཐའ་ལ་མི་གནས་པའི། །བྱམས་མགོན་ཐུགས་རྗེའི་ཉི་མ་

འཛམ་གླིར་འདིར། །ཤར་ཚེ་བདག་དང་ལྟོས་པར་བཅས་པ་
ཀུན། །ངེས་ལེགས་སྣང་བའི་དཔལ་གྱིས་བསྐྱབ་ཏུ་གསོལ། །
མཐའ་ཡས་འགྲོ་ཀུན་སྲིད་མཚོ་ལས་བསྒྲལ་ཏེ། །བླ་མེད་བྱང་
ཆེན་བཀྲི་བའི་རྟེན་འབྱུང་མཐུ། །མྱུར་དུ་རྫོགས་ཕྱིར་ཐུགས་
དམ་བཅས་པའི་གཟུངས། །རྩེ་གཅིག་གུས་པའི་ཡིད་ཀྱིས་བཀླག་
པར་བྱ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ། ཤཱཀྱ་མུ་ནེ་ཡེ།
ཏ་ཐཱ་ག་ཏཱ་ཡ། ཨརྒ་ཏེ་སམྱཀཾ་བུདྡྷ་ཡ། ཏདྱ་ཐ། ཨོཾ་ཨ་ཛི་ཏེ་ཨ་
ཛི་ཏེ། ཨ་པ་ར་ཛི་ཏེ། ཨ་ཛི་ཏན་ཛ་ཡ། ཧ་ར་ཧ་ར། མེ་ཏི་ཨ་ཝ་
ལོ་ཀི་ཏེ། ཀ་ར་ཀ་ར། མཧཱ་ས་མ་ཡ་སིདྡྷིཔ བྷ་ར་བྷ་ར། མཧཱ་བོ་
དྷི་མཎྜ་བི་ཛ། སྨ་ར་སྨ་ར། ཨསྨ་ཀཾ་ས་མ་ཡཾ། བོ་དི་བོ་དྷི། མཧཱ་
བོ་དྷི་སྭཱཧཱ། རྩ་བའི་སྔགས་སོ། ཨོ་མོ་ཧི་མོ་ཧི་མཧཱ་མོ་ཧི་སྭཱཧཱ། སྙིང་པོ།
ཨོཾ་མུ་ནེ་མུ་ནེ་སྨ་ར་སྭཱཧཱ། ཉེ་བའི་སྙིང་པོའོ། ། འདི་ཡི་དགེ་བས་
བདག་གཞན་འགྲོ་བ་ཀུན། །འདི་ནས་འཕོས་པའི་མོད་ལ་
དགའ་ལྡན་དུ། །མི་ཕམ་སྲས་ཀྱི་ཐུ་བོ་རབ་སྐྱེས་ཏེ། །ཟག་མེད་
ཆོས་ཀྱི་བདུད་རྩིར་ལོངས་སྤྱོད་ཤོག །ས་བཅུའི་དབང་ཕྱུག་
འཛམ་གླིང་དབུས་གྱུར་དུ། །མཆོག་གི་སྤྲུལ་སྐུའི་རྣམ་རོལ་སྟོན་
པའི་ཚེ། །ལུང་བསྟན་དབུགས་དབྱུང་ཉེར་ཐོབ་བྱང་ཆུབ་ཀྱི། །
སྤྱོད་པ་མ་ལུས་མྱུར་དུ་རྫོགས་གྱུར་ཅིག །མི་ཕམ་མགོན་པོ་ཁྱེད་
སྐུ་ཅི་འདྲ་དང་། །སོགས་དང་། ཁྱེད་ལ་བསྟོད་ཅིང་སོགས་བརྗོད། ཅེས་
པ་འདི་ཕན་ཡོན་ཤིན་ཏུ་ཆེ་བའི་ཕྱིར་ཚོགས་འདོན་འཇུག་རྒྱུའི་མགོ་མཇུག་གི་

ཚིགས་བཅད་རྣམས་གཟིམ་འོག་སྤྲུལ་མིང་གིས་བྲིས་པའོ། །འདི་ལྟར་བགྱིས་
པའི་བསོད་ནམས་དཔག་མེད་ཀྱིས། །དམྱལ་བ་ཡི་དྭགས་དུད་
འགྲོ་ལྷ་མ་ཡིན། །གནས་ངན་ལེན་པ་རྟག་ཏུ་སྤངས་བྱས་ཏེ། །
རྒྱལ་བ་བྱམས་པའི་ཞབས་དྲུང་སྐྱེ་བར་ཤོག །སརྦ་མངྒ་ལཾ། །
༄༅། ། སྤྱོད་འཇུག་བསྔོ་བའི་ལེའུ་བཞུགས་སོ།།
བདག་གིས་བྱང་ཆུབ་སྤྱོད་པ་ལ། །འཇུག་པ་རྣམ་པར་
བརྩམས་པ་ཡི། །དགེ་བ་གང་དེས་འགྲོ་བ་ཀུན། །བྱང་ཆུབ་སྤྱོད་
ལ་འཇུག་པར་ཤོག །ཕྱོགས་རྣམས་ཀུན་ན་ལུས་དང་སེམས། །
སྡུག་བསྔལ་ནད་པ་ཇི་སྙེད་པ། །དེ་དག་བདག་གི་བསོད་ནམས་
ཀྱིས། །བདེ་དགའ་རྒྱ་མཚོ་ཐོབ་པར་ཤོག །དེ་དག་འཁོར་བ་ཇི་
སྲིད་དུ། །ནམ་ཡང་བདེ་ལས་ཉམས་མ་གྱུར། །འགྲོ་བས་བྱང་
ཆུབ་སེམས་དཔའ་ཡི། །བདེ་བ་རྒྱུན་མི་འཆད་ཐོབ་ཤོག །འཇིག་
རྟེན་ཁམས་ན་དམྱལ་བ་དག །གང་དག་ཇི་སྙེད་ཡོད་པ་རྣམས། །
དེ་དག་ཏུ་ནི་ལུས་ཅན་རྣམས། །བདེ་ཅན་བདེ་བས་དགའ་
བར་ཤོག །གྲང་བས་ཉམ་ཐག་དྲོ་ཐོབ་ཤོག །བྱང་ཆུབ་སེམས་
དཔའི་སྤྲིན་ཆེན་ལས། །བྱུང་བའི་ཆུ་བོ་མཐའ་ཡས་ཀྱིས། །ཚ་
བས་ཉམ་ཐག་བསིལ་ཐོབ་ཤོག །རལ་གྲི་ལོ་མའི་ནགས་ཚལ་

ཡང་། །དེ་ལ་དགའ་ཚལ་སྡུག་གུར་ཤོག །ཤལ་མ་ལི་ཡི་སྡོང་པོ་
ཡང་། །དཔག་བསམ་ཤིང་དུ་འཁྲུངས་པར་ཤོག །མཐིང་རིལ་
ངུར་བ་དག་དང་ངང་པ་དང་། །བཞད་སོགས་སྐད་སྙན་འབྱིན་
པ་མཛེས་གྱུར་ཅིག །པདྨ་དྲི་བསུང་ཆེ་ལྡན་མཚོ་དག་གིས། །
དམྱལ་བའི་ས་ཕྱོགས་དག་ནི་ཉམས་དགར་ཤོག །སོལ་ཕུང་དེ་
ཡང་རིན་ཆེན་ཕུང་པོར་གྱུར། །ས་བསྲེགས་ཤེལ་གྱི་ས་གཞི་
བསྟར་བར་ཤོག །བསྡུས་འཇོམས་རི་བོ་རྣམས་ཀྱང་མཆོད་པ་
ཡི། །གཞལ་མེད་ཁང་གྱུར་བདེ་གཤེགས་གང་བར་ཤོག །མདག་
མེ་རྡོ་བསྲེགས་མཚོན་གྱི་ཆར་པ་དག །དེང་ནས་བཟུང་སྟེ་མེ་
ཏོག་ཆར་པ་གྱུར། །ཕན་ཚུན་མཚོན་གྱིས་འདེབས་པ་དེ་ཡང་
ནི། །དེང་ནས་བརྩེ་ཕྱིར་མེ་ཏོག་འཕེན་པར་ཤོག །ཆུ་བོ་རབ་
མེད་མེ་དོང་འདྲ་ནང་བྱིང་བ་དག །ཤ་ཀུན་ཞིག་གྱུར་རུས་
གོང་མེ་ཏོག་ཀུན་དའི་མདོག །བདག་གི་དགེ་བའི་སྟོབས་ཀྱིས་
ལྷ་ཡི་ལུས་ཐོབ་ནས། །ལྷ་མོ་རྣམས་དང་ལྷན་ཅིག་དལ་གྱིས་
འབབ་གནས་ཤོག །ཅི་ཕྱིར་འདིར་ནི་གཤིན་རྗེའི་མི་དང་ཁྭ་
དང་བྱ་རྒོད་མི་བཟད་རྣམས་སྐྲག་བྱེད། །ཀུན་ནས་མུན་བསལ་
བདེ་དགའ་སྐྱེད་པའི་མཐུ་བཟང་འདི་ཀོ་སུ་ཡི་མཐུ་སྙམ་སྟེ། །
གྱེན་དུ་བལྟས་ན་ནམ་མཁའི་དཀྱིལ་ན་ཕྱག་ན་རྡོ་རྗེ་འབར་
བ་བཞུགས་མཐོང་ནས། །རབ་ཏུ་དགའ་བའི་ཤུགས་ཀྱིས་སྡིག་
དང་བྲལ་ནས་དེ་དང་ལྷན་ཅིག་འགྲོགས་པར་ཤོག །མེ་ཏོག་

ཆར་པ་སྤོས་ཆུ་དང་འདྲེས་འབབས་པ་ཡིས། །དམྱལ་བའི་མེ་
དག་ཆིལ་ཆིལ་གསོད་པ་མཐོང་གྱུར་ནས། །གློ་བུར་བདེ་བས་
ཚིམ་པར་འདི་ཅི་བསམ་པ་དང༌། །སེམས་དམྱལ་རྣམས་ཀྱིས་
ཕྱག་ན་པདྨོ་མཐོང་བར་ཤོག །གྲོགས་དག་འཇིགས་པ་བོར་ལ་
རིངས་པར་ཚུར་ཤོག་འུ་བུའི་ཐད་དུ་ནི། །གང་གི་མཐུ་ཡིས་
སྡུག་བསྔལ་ཐམས་ཅད་དང་བྲལ་དགའ་བའི་ཤུགས་ཕྱིན་ལ། །
འགྲོ་བ་ཀུན་ནས་ཡོངས་སྐྱོབ་བྱང་ཆུབ་སེམས་དཔའ་བརྩེ་བ་
སྐྱེས་གྱུར་པ། །གཞོན་ནུ་ཟུར་ཕུད་ཅན་འབར་འཇིགས་པ་མེད་
པར་བྱེད་པ་སུ་ཞིག་ཕྱིན། །ཁྱོད་ཀྱིས་ལྷ་བརྒྱའི་ཅོད་པན་དག་
གིས་ཞབས་ཀྱི་པདྨོ་ལ་མཆོད་ཅིང་། །ཐུགས་རྗེས་བརླན་སྤྱན་
དབུ་ལ་མེ་ཏོག་དུ་མའི་ཚོགས་ཀྱི་ཆར་འབེབས་པ། །ཁང་
བརྩེགས་ཡིད་འོང་ལྷ་མོ་སྟོང་ཕྲག་བསྟོད་དབྱངས་སྒྲོགས་ལྡན་
འདི་ལྟོས་ཞེས། །འཇམ་དབྱངས་དེ་འདྲ་མཐོང་ནས་ད་ནི་
སེམས་དམྱལ་ཅ་ཅོ་འདོན་པར་ཤོག །དེ་ལྟར་བདག་གི་དགེ་
རྩས་ཀུན་ཏུ་བཟང་ལ་སོགས། །བྱང་ཆུབ་སེམས་དཔའ་སྒྲིབ་བ་
མེད་སྤྲིན་བདེ་བ་དང་། །བསིལ་ཞིང་དྲི་ཞིམ་ངད་ལྡན་ཆར་པ་
འབེབས་མཐོང་ནས། །སེམས་ཅན་དམྱལ་བ་དེ་དག་མངོན་
པར་དགའ་གྱུར་ཅིག །དུད་འགྲོ་རྣམས་ནི་གཅིག་ལ་གཅིག །
ཟ་བའི་འཇིགས་དང་བྲལ་བར་ཤོག །སྒྲ་མི་སྙན་པའི་མི་བཞིན་
དུ། །ཡི་དྭགས་རྣམས་ནི་བདེ་བར་གྱུར། །འཕགས་པ་སྤྱན་རས་

གཟིགས་དབང་གི །ཕྱག་ནས་འབབ་པའི་འོ་རྒྱུན་གྱིས། །ཡི་
དྭགས་རྣམས་ནི་ཚིམ་བྱས་ཤིང་། །ཁྲུས་བྱས་རྟག་ཏུ་བསིལ་བར་
ཤོག །ལོང་བ་རྣམས་ཀྱིས་གཟུགས་མཐོང་ཞིང་། །འོན་པས་རྟག་
ཏུ་སྒྲ་ཐོས་ཤོག །ལྷ་མོ་སྒྱུ་འཕྲུལ་ཇི་བཞིན་དུ། །སྦྲུམ་མའང་
གནོད་མེད་བཙའ་བར་ཤོག །གཅེར་བུ་རྣམས་ཀྱི་གོས་དག་
དང་། །བཀྲེས་པ་རྣམས་ཀྱི་ཟས་དང་ནི། །སྐོམ་པ་རྣམས་ཀྱིས་
ཆུ་དག་དང་། །བཏུང་བ་ཞིམ་པོ་ཐོབ་པར་ཤོག །བཀྲེན་པ་
རྣམས་ཀྱིས་ནོར་ཐོབ་ཤོག །མྱ་ངན་ཉམ་ཐག་དགའ་ཐོབ་ཤོག །
ཡི་ཆད་རྣམས་ཀྱང་ཡིད་སོས་ཤིང་། །བརྟན་པ་ཕུན་སུམ་ཚོགས་
པར་ཤོག །སེམས་ཅན་ནད་པ་ཇི་སྙེད་པ། །མྱུར་དུ་ནད་ལས་
ཐར་གྱུར་ཅིག །འགྲོ་བའི་ནད་ནི་མ་ལུས་པ། །རྟག་ཏུ་འབྱུང་
བ་མེད་པར་ཤོག །སྐྲག་པ་རྣམས་ནི་འཇིགས་མེད་ཤོག །
བཅིངས་བ་རྣམས་ནི་གྲོལ་བར་གྱུར། །མཐུ་མེད་རྣམས་ནི་མཐུ་
ལྡན་ཞིང་། །སེམས་ནི་ཕན་ཚུན་མཉེན་གྱུར་ཅིག །མགྲོན་པོ་
དག་ནི་ཐམས་ཅད་ལ། །ཕྱོགས་རྣམས་ཐམས་ཅད་བདེ་བར་
ཤོག །གང་གི་དོན་དུ་འགྲོ་བྱེད་པ། །དེ་འབད་མི་དགོས་འགྲུབ་
གྱུར་ཅིག །གྲུ་དང་གྲུ་ཆེན་ཞུགས་པ་རྣམས། །ཡིད་ལ་བསམ་པ་
འགྲུབ་གྱུར་ཏེ། །ཆུ་ཡི་ངོགས་སུ་བདེར་ཕྱིན་ནས། །གཉེན་དང་
ལྷན་ཅིག་དགའ་བར་ཤོག །མྱ་ངམ་ལམ་གོལ་འཁྱམས་པ་
རྣམས། །མགྲོན་པོ་དག་དང་ཕྲད་གྱུར་ནས། །ཆོམ་རྐུན་སྟག་

སོགས་འཇིགས་མེད་པར། །མི་ངལ་བདེ་བླག་འདོང་བར་ཤོག།
དགོན་སོགས་ལམ་མེད་ཉམ་ང་བར། །བྱིས་པ་རྒན་པོ་མགོན་
མེད་པ། །གཉིད་ལོག་མྱོས་ཤིང་རང་མྱོས་རྣམས། །ལྷ་དག་སྲུང་
བ་བྱེད་པར་ཤོག །མི་དལ་ཀུན་ལས་ཐར་བ་དང༌། །དད་དང་
ཤེས་རབ་བརྩེར་ལྡན་ཞིང་། །ཟས་དང་སྤྱོད་པ་ཕུན་ཚོགས་
ནས། །རྟག་ཏུ་ཚེ་རབས་དྲན་གྱུར་ཅིག །ཐམས་ཅད་ནམ་མཁའ་
མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག །རྩོད་པ་
མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །
སེམས་ཅན་གཟི་བརྗིད་ཆུང་ངུ་གང་། །དེ་དག་གཟི་བརྗིད་
ཆེན་པོར་ཤོག །དཀའ་ཐུབ་ཅན་གང་གཟུགས་ངན་པ། །
གཟུགས་བཟང་ཕུན་སུམ་ཚོགས་གྱུར་ཅིག །འཇིག་རྟེན་བུད་
མེད་ཇི་སྙེད་པ། །དེ་དག་སྐྱེས་པ་ཉིད་གྱུར་ཅིག །མ་རབས་
རྣམས་ནི་མཐོ་ཐོབ་ཅིང་། །ང་རྒྱལ་དག་ཀྱང་བཅོམ་པར་ཤོག །
བདག་གི་བསོད་ནམས་འདི་ཡིས་ནི། །སེམས་ཅན་ཐམས་ཅད་
མ་འུ་ས་པ། །སྡིག་པ་ཐམས་ཅད་སྤངས་ནས་ནི། །རྟག་ཏུ་དགེ་
བ་བྱེད་པར་ཤོག །བྱང་ཆུབ་སེམས་དང་མི་འབྲལ་ཞིང་། །བྱང་
ཆུབ་སྤྱོད་ལ་གཞོལ་བ་དང་། །སངས་རྒྱས་རྣམས་ཀྱིས་ཡོངས་
བཟུང་ཞིང་། །བདུད་ཀྱི་ལས་རྣམས་སྤོང་བར་ཤོག །སེམས་
ཅན་དེ་དག་ཐམས་ཅད་ནི། །ཚེ་ཡང་དཔག་མེད་རིང་བར་
ཤོག ། རྟག་ཏུ་བདེ་བར་འཚོ་འགྱུར་ཞིང་། །འཆི་བའི་སྒྲ་ཡང་

གྲགས་མ་གྱུར། །དཔག་བསམ་ཤིང་གི་སྐྱེད་མོས་ཚལ། །སངས་
རྒྱས་དང་ནི་སངས་རྒྱས་སྲས། །ཆོས་སྙན་སྒྲོགས་པས་གང་བ་
ཡིས། །ཕྱོགས་རྣམས་ཐམས་ཅད་གང་བར་ཤོག །ཐམས་ཅད་དུ་
ཡང་ས་གཞི་དག །གསེག་མ་ལ་སོགས་མེད་པ་དང་། །ལག་
མཐིལ་ལྟར་མཉམ་བཻ་ཌཱུརྱའི། །རང་བཞིན་འཇམ་པོར་གནས་
གྱུར་ཅིག །འཁོར་གྱི་དཀྱིལ་འཁོར་ཡོད་དགུར་ཡང་། །བྱང་ཆུབ་
སེམས་དཔའ་མང་པོ་དག །རང་གི་ལེགས་པས་ས་སྟེང་དག །
བརྒྱན་པར་མཛད་པས་བཞུགས་གྱུར་ཅིག །ལུས་ཅན་ཀུན་གྱིས་
བྱ་དང་ནི། །ཤིང་དང་འོད་ཟེར་ཐམས་ཅད་དང་། །ནམ་མཁའ་
ལས་ཀྱང་ཆོས་ཀྱི་སྒྲ། །རྒྱུན་མི་འཆད་པར་ཐོས་པར་ཤོག །དེ་
དག་རྟག་ཏུ་སངས་རྒྱས་དང་། །སངས་རྒྱས་སྲས་དང་ཕྲད་གྱུར་
ཅིག །མཆོད་པའི་སྤྲིན་ནི་མཐའ་ཡས་པས། །འགྲོ་བའི་བླ་མ་
མཆོད་པར་ཤོག །ལྷ་ཡང་དུས་སུ་ཆར་འབེབས་ཤིང་། །ལོ་ཏོག་
ཕུན་སུམ་ཚོགས་པར་ཤོག །རྒྱལ་པོ་ཆོས་བཞིན་བྱེད་གྱུར་ཅིག །
འཇིག་རྟེན་དག་ཀྱང་དར་བར་ཤོག །སྨན་རྣམས་མཐུ་དང་
ལྡན་པ་དང་། །གསང་སྔགས་བཟླས་བརྗོད་གྲུབ་པར་ཤོག །
མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་
གྱུར་ཅིག །སེམས་ཅན་འགའ་ཡང་སྡུག་མ་གྱུར། །སྡིག་པར་མ་
གྱུར་ན་མ་གྱུར། །འཇིག་དང་བརྙས་པར་མི་འགྱུར་ཞིང་། །
འགའ་ཡང་ཡིད་མི་བདེ་མ་གྱུར། །གཙུག་ལག་ཁང་རྣམས་ཀློག་

པ་དང་། །ཁ་ཏོན་གྱིས་རྒྱས་ལེགས་གནས་ཤོག །རྟག་ཏུ་དགེ་
འདུན་མཐུན་པ་དང་། །དགེ་འདུན་དོན་ཡང་འགྲུབ་པར་ཤོག །
བསླབ་པ་འདོད་པའི་དགེ་སློང་དག །དབེན་པ་དག་ཀྱང་ཐོབ་
པར་ཤོག །གཡེང་བ་ཐམས་ཅད་སྤངས་ནས་ནི། །སེམས་ནི་ལས་
རུང་སྒོམ་གྱུར་ཅིག །དགེ་སློང་མ་རྣམས་རྙེད་ལྡན་ཞིང༌། །
འཐབ་དང་གནོད་པ་སྤངས་བར་ཤོག །དེ་བཞིན་རབ་ཏུ་བྱུང་
བ་ཀུན། །ཚུལ་ཁྲིམས་ཉམས་པ་མེད་གྱུར་ཅིག །ཚུལ་ཁྲིམས་
འཆལ་བས་ཡིད་བྱུང་ནས། །རྟག་ཏུ་སྡིག་པ་ཟད་བྱེད་ཤོག །
བདེ་འགྲོ་དག་ཀྱང་ཐོབ་གྱུར་ནས། །དེར་ཡང་བརྟུལ་ཞུགས་
མི་ཉམས་ཤོག །མཁས་པ་རྣམས་ནི་བཀུར་བ་དང༌། །བསོད་
སྙོམས་དག་ཀྱང་རྙེད་པར་ཤོག །རྒྱུད་ནི་ཡོངས་སུ་དག་པ་
དང་། །ཕྱོགས་རྣམས་ཀུན་ཏུ་གྲགས་པར་ཤོག །ངན་སོང་སྡུག་
བསྔལ་མི་མྱོང་ཞིང་། །དཀའ་བ་སྤྱད་པ་མེད་པ་ཡང་། །ལྷ་བས་
ལྷག་པའི་ལུས་ཀྱིས་ནི། །དེ་དག་སངས་རྒྱས་མྱུར་འགྲུབ་ཤོག །
སེམས་ཅན་ཀུན་གྱིས་ལན་མང་དུ། །སངས་རྒྱས་ཐམས་ཅད་
མཆོད་བྱེད་ཅིང་། །སངས་རྒྱས་བདེ་བ་བསམ་ཡས་ཀྱིས། །རྟག་
ཏུ་བདེ་དང་ལྡན་གྱུར་ཅིག །བྱང་ཆུབ་སེམས་དཔའ་རྣམས་ཀྱི་
ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་པོ་ཡིས་
ནི་གང་དགོངས་པ། །སེམས་ཅན་རྣམས་ལའང་དེ་འབྱོར་ཤོག །
དེ་བཞིན་རང་སངས་རྒྱས་རྣམས་དང༌། །ཉན་ཐོས་རྣམས་ཀྱང་

བདེ་གྱུར་ཅིག །བདག་ཀྱང་འཇམ་དབྱངས་བཀའ་དྲིན་གྱིས། །
ས་རབ་དགའ་བ་ཐོབ་བར་དུ། །རྟག་ཏུ་ཚེ་རབས་དྲན་པ་དང༌། །
རབ་ཏུ་བྱུང་བ་ཐོབ་པར་ཤོག །བདག་ནི་ཁ་ཟས་གྱི་ནས་ཀྱང་། །
ཉམས་དང་ལྡན་ཞིང་འཚོ་བར་ཤོག །ཚེ་རབས་ཀུན་ཏུ་དབེན་
གནས་པ། །ཕུན་སུམ་ལྡན་པ་ཐོབ་པར་ཤོག །གང་ཚེ་བལྟ་བར་
འདོད་པ་འམ་། །ཅུང་ཟད་དྲི་བར་འདོད་ན་ཡང་། །མགོན་པོ་
འཇམ་དབྱངས་དེ་ཉིད་ནི། །གེགས་མེད་པར་ཡང་མཐོང་བར་
ཤོག །ཕྱོགས་བཅུ་ནམ་མཁའི་མཐས་གཏུགས་པར། །སེམས་ཅན་
དོན་ཀུན་བསྒྲུབ་བྱའི་ཕྱིར། །ཇི་ལྟར་འཇམ་དབྱངས་སྤྱོད་མཛད་
པ། །བདག་གི་སྤྱོད་པའང་དེ་འདྲར་ཤོག །ཇི་སྲིད་ནམ་མཁའ་
གནས་པ་དང་། །འགྲོ་བ་ཇི་སྲིད་གནས་གྱུར་པ། །དེ་སྲིད་བདག་
ནི་གནས་གྱུར་ནས། །འགྲོ་བའི་སྡུག་བསྔལ་སེལ་བར་ཤོག །
འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་བདག་ལ་སྨིན་
གྱུར་ཅིག །བྱང་ཆུབ་སེམས་དཔའི་དགེ་འདུན་གྱིས། །འགྲོ་བ་
བདེ་ལ་སྤྱོད་པར་ཤོག །འགྲོ་བའི་སྡུག་བསྔལ་སྨན་གཅིག་པུ། །
བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་
བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །གང་གི་
དྲིན་གྱིས་དགེ་བློ་འབྱུང་། །འཇམ་པའི་དབྱངས་ལ་ཕྱག་འཚལ་
ལོ། །གང་གི་དྲིན་གྱིས་བདག་དར་བ། །དགེ་བའི་བཤེས་ལའང་
བདག་ཕྱག་འཚལ། །བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བསྔོ་

བ་ཞེས་བྱ་བའི་ལེའུ་སྟེ་བཅུ་པའོ། ། སརྦ་མངྒ་ལཾ། །དགེའོ། །
༄༅། །བདེ་སྨོན་དང་ས་སྐྱའི་སྨོན་ལམ། ཕར་ཕྱིན་བཅུ་
གཅིག་གི་སྨོན་ལམ་བཅས་བཞུགས་སོ། །
རྗེ་བཙུན་བླ་མ་ཐུགས་རྗེ་ཆེན་པོ་དང་ལྡན་པ་རྣམས་ལ་ཕྱག་འཚལ་ལོ། །མི་
མཇེད་ཞིང་གི་སྟོན་པ་རྫོགས་སངས་རྒྱས། ། ཤཱཀྱའི་རྒྱལ་པོས་
འཁོར་ཚོགས་རྒྱ་མཚོ་ལ། །སངས་རྒྱས་ཞིང་གི་བསྔགས་པ་
བརྗོད་རྣམས་ལས། །མཆོག་གྱུར་བདེ་བ་ཅན་ལ་གུས་ཕྱག་
འཚལ། །ཞིང་དེའི་དབུས་སུ་རིན་ཆེན་ལྗོན་པའི་དྲུང་། །ལྷ་མི་
སྟོན་པ་འདྲེན་མཆོག་འོད་དཔག་མེད། །པདྨ་རཱ་གའི་ལྷུན་པོ་
ལྟར་བརྗིད་ཅིང་། །འོད་ཟེར་བྱེ་བས་བརྒྱན་ལ་གུས་ཕྱག་
འཚལ། །ཚངས་པའི་དབྱངས་ཀྱིས་འདུས་པའི་ཚོགས་རྣམས་
ལ། །ཐེག་མཆོག་སྟོན་ཚེ་ཏིང་འཛིན་གྱིས་མྱོས་པའི། །དགྲ་
བཅོམ་རྣམས་ཀྱང་དམན་པའི་སེམས་སྤངས་ནས། །བྱང་ཆུབ་
མཆོག་ཏུ་སྦྱོར་མཛད་ལ་ཕྱག་འཚལ། །སྣ་ཚོགས་སྤྲུལ་པས་སྐད་
ཅིག་རེ་རེ་ཞིང་། །སྣ་ཚོགས་ཞིང་གི་མགོན་མེད་འགྲོ་རྣམས་ལ། །
སྣ་ཚོགས་མཛད་པས་ཕན་བདེ་ཀུན་སྩོལ་པའི། །ཕྲིན་ལས་
བསམ་མི་ཁྱབ་ལ་གུས་ཕྱག་འཚལ། །སྤྱན་རས་གཟིགས་དང་

མཐུ་ཆེན་ཐོབ་ལ་སོགས། །སྲས་བཅས་རྒྱལ་བ་ནམ་མཁའི་
གཏོས་གང་ཞིང་། །ཉན་ཐོས་དགེ་འདུན་རྒྱ་མཚོའི་རྡུལ་སྙེད་
ཀྱི། །གྲངས་དང་མཉམ་པའི་འཁོར་ཚོགས་ལ་ཕྱག་འཚལ། །
རྣལ་འབྱོར་དབང་ཕྱུག་བརྩེ་ཆེན་ས་སྐྱ་པ། །བརྒྱུད་པར་བཅས་
པའི་ཡོངས་འཛིན་རྒྱ་མཚོའི་ཚོགས། །རྣམ་མང་དགེ་ཚོགས་
རྣམ་དག་སྨོན་ལམ་མཐུས། །ཞིང་དེར་བརྫུས་ཏེ་འཁྲུངས་ལ་
མགོས་ཕྱག་འཚལ། །བདག་གཞན་དུས་གསུམ་བསགས་པའི་
དགེ་ཚོགས་དང་། །རྩ་བརྒྱུད་བླ་མའི་ཐུགས་རྗེའི་བྱིན་རླབས་
དང་། །འོད་དཔག་མེད་མགོན་ཐུགས་བསྐྱེད་རྒྱ་མཚོའི་མཐུས། །
བདག་དང་སྲིད་མཚོར་འཁྱམས་པའི་འགྲོ་བ་རྣམས། །ནམ་
ཞིག་ཚེ་འདིའི་སྣང་བ་ནུབ་པའི་ཚེ། །སངས་རྒྱས་ཀུན་གྱིས་
བསྔགས་པའི་ཞིང་གི་མཆོག །བདེ་བ་ཅན་ཞེས་གྲགས་པ་དེར་
སྐྱེས་ནས། །འོད་དཔག་མེད་པའི་ཞལ་མཆོག་མཐོང་བར་ཤོག །
མཐོང་མ་ཐག་ཏུ་གསུང་དབྱངས་རྒྱ་མཚོ་ལས། །ཟབ་ཅིང་རྒྱ་
ཆེའི་ཐེག་མཆོག་ཐོས་གྱུར་ནས། །དད་དང་ཤེས་རབ་གཟུངས་
དང་ཏིང་འཛིན་སོགས། །ཡོན་ཏན་ཚོགས་ཀྱིས་བདག་རྒྱུད་
གང་བར་ཤོག །རང་ལུས་ཞིང་གི་རྡུལ་སྙེད་སྤྲུལ་པ་ཡིས། །སྐད་
ཅིག་རེ་རེར་ཕྱོགས་བཅུའི་ཞིང་བགྲོད་ནས། །ཀུན་ཏུ་བཟང་
པོའི་མཆོད་སྤྲིན་རྒྱ་ཆེན་གྱིས། །སངས་རྒྱས་སྲས་བཅས་མ་ལུས་
མཆོད་པར་ཤོག །སླར་ཡང་དག་པའི་ཞིང་དེར་མགོན་པོ་དང་།།

འདྲེན་མཆོག་བླ་མའི་ཚོགས་རྣམས་མཆོད་བྱས་ནས། །ཐེག་
ཆེན་ཆོས་ཚུལ་ཟབ་མོ་ལེགས་ཐོབ་ཏེ། །བྱང་ཆུབ་སྤྱོད་པ་མ་ལུས་
མཐར་ཕྱིན་ཤོག །སྙིང་རྗེས་མ་དག་ཞིང་གི་འགྲོ་རྣམས་ལ། །སོ་
སོའི་ཡིད་བཞིན་འདོད་རྒུས་ཚིམ་བྱས་ཏེ། །སྐལ་པ་ཇི་བཞིན་
ཐེག་པ་གསུམ་བསྟན་ནས། །རྣམ་གྲོལ་ཐར་བའི་ལམ་དུ་འཇུག་
པར་ཤོག །ནམ་ཞིག་གོ་འཕང་དམ་པ་མངོན་གྱུར་ཚེ། །འཁོར་
དུ་བསྡུས་ནས་ཐེག་མཆོག་བསྟན་པ་ཡིས། །བྱང་ཆུབ་སྤྱོད་པའི་
ས་ལ་བཞག་བྱས་ནས། །སངས་རྒྱས་ཡེ་ཤེས་མཆོག་ལ་འགོད་
པར་ཤོག །རྒྱལ་བ་འཇིག་རྟེན་དབང་ཕྱུག་ཞབས་འབྲིང་དུ། །
ཆོས་ཀྱི་འབྱུང་གནས་ཞེས་བྱའི་དགེ་སློང་གིས། །སངས་རྒྱས་
ཞིང་གི་བཀོད་པ་བཟུང་བ་ལྟར། །སྣོད་བཅུད་དག་པའི་ཞིང་
བཟང་འཐོབ་པར་ཤོག །རབ་དགའི་སར་གནས་རྒྱལ་བའི་སྲས་
རྣམས་ཀྱི། །དགོངས་པ་གཅིག་ཏུ་བཏབ་པའི་སྨོན་ལམ་མཆོག །
བཟང་པོ་སྤྱོད་པའི་སྨོན་ལམ་ཇི་ལྟ་བར། །བདག་དང་འགྲོ་བས་
མྱུར་དུ་འགྲུབ་པར་ཤོག ། ཅེས་པ་འདི་ནི་འདུན་ཅིང་སྨོན་པའི་གནས་
འཐོབ་པར་བྱ་བའི་ཆེད་དུ། ཤཱཀྱའི་དགེ་སློང་བསོད་ནམས་སེང་གེས་ཐུབ་བསྟན་
རྣམ་པར་རྒྱལ་བའི་ཆོས་གྲྭ་ཆེན་པོར་སྦྱར་བའོ། ། །
༈ ས་སྐྱའི་རྗེ་བཙུན་མ་ནི། ས་སྐྱའི་རྗེ་བཙུན་གོང་མ་ལྔ། །བསྟན་
འཛིན་རྩ་བརྒྱུད་བླ་མ་ལ། །གསོལ་འདེབས་སྡིག་པ་མ་ལུས་
བཤགས། །དོན་ཀུན་འགྲུབ་པར་བྱིན་གྱིས་རློབས། །བདག་ལ་

དམིགས་རྟེན་གྲངས་མེད་པར། །བྱུང་བའི་ཚེ་འདས་ཐམས་ཅད་
ཀྱི། །སྡིག་པ་ཀུན་བཤགས་ཀུན་བྱང་ནས། །ཀུན་ཀྱང་བདེ་བ་
ཅན་འགྲོ་ཤོག །བདག་གི་དུས་གསུམ་སེམས་ཅན་གྱི། །སྲོག་
གཅོད་སྡིག་པ་ཅི་བགྱིས་བཤགས། །དེ་དག་བདེ་བ་ཅན་སྐྱེས་
ཤིང༌། །བདག་སོགས་འགྲོ་ཀུན་དེར་འགྲོ་ཤོག །བདག་གི་
བསྟན་འགྲོའི་དོན་འགྲུབ་ཕྱིར། །དུས་གསུམ་སྡིག་པ་ཅི་བགྱིས་
བཤགས། །དཔོན་སློབ་དུས་འདིར་ཚེ་རིང་ཞིང་། །ལྷན་ཅིག་བདེ་
བ་ཅན་བགྲོད་ཤོག །བདག་གི་ལྷག་བསམ་ནུས་མཐུ་དང་། །
མཁྱེན་བརྩེ་ནུས་ལྡན་སྐྱབས་གནས་ཀུན། །གཅིག་བསྡུས་བླ་མའི་
ཐུགས་རྗེ་ཡིས། །འདི་ཕྱིའི་དོན་ཀུན་འགྲུབ་གྱུར་ཅིག །ས་སྐྱའི་
རྗེ་བཙུན་གོང་མ་སོགས། །རྒྱ་བོད་མཁས་གྲུབ་ཇི་སྙེད་དང༌། །
མཆོག་གསུམ་རྟེན་གསུམ་བགྲང་ཡས་སོགས། །བསོད་ནམས་
ཞིང་གྱུར་ཅི་མཆིས་པར། །བདག་གཞན་ཞིང་རྡུལ་ལུས་སྤྲུལ་
ནས། །ཕྱག་མཆོད་སྡིག་བཤགས་བསྐོར་བ་སྐུལ། །སྒྲིབ་བྱང་དག་
པའི་ཞིང་བགྲོད་ནས། །སྤྲུལ་པས་བསྟན་པ་རྒྱས་བྱེད་ཤོག །
བདག་གཞན་དུས་གསུམ་སྡིག་ཀུན་བཤགས། །ཀུན་ཀྱང་རྣམ་
སྨིན་འབྱུང་མེད་ཤོག །དགེ་ཚོགས་མཆོད་སྤྲིན་རྒྱ་མཚོ་འབུལ། །
ཚོགས་རྫོགས་འདི་ཕྱིའི་དོན་འགྲུབ་ཤོག །དེ་བཞིན་གཤེགས་
པ་མི་འཁྲུགས་རྒྱལ་པོའི་ཞིང་། །ས་སྐྱ་པཎ་ཆེན་བྱང་ཆུབ་
བརྙེས་པའི་གནས། །མངོན་དགའི་ཞིང་དུ་བདག་ཅག་དཔོན་

སློབ་རྣམས། །ཚེ་འདི་འཕོས་མ་ཐག་ཏུ་སྐྱེ་བར་ཤོག །དེ་ནས་
བདེ་བ་ཅན་སོགས་ས་སྐྱ་པའི། །རྗེ་བཙུན་གོང་མ་བཞུགས་པ་
དག་པའི་ཞིང། །མང་དུ་བགྲོད་ནས་སྤངས་རྟོགས་མྱུར་རྫོགས་
ཏེ། །སྤྲུལ་པས་ས་སྐྱའི་བསྟན་པ་རྒྱས་བྱེད་ཤོག །བདག་གི་དུས་
གསུམ་དགེ་བ་འདི་ཡིས་མཐུས། །བདག་ཅག་དཔོན་སློབ་དུས་
འདིར་ཚེ་རིང་ཞིང་། །བསམ་དོན་ཀུན་འགྲུབ་བསྟན་པ་རྒྱས་
པ་དང་། །ཕྱི་མ་བདེ་བ་ཅན་དུ་སྐྱེ་བར་ཤོག །སྐྱེས་ནས་བསམ་
བཞིན་སྲིད་པ་ལེན་པ་དང་། །སྲིད་མཐའི་བར་དུ་བསྟན་པ་
འཛིན་པ་དང༌། །ཕ་མར་གྱུར་པའི་སེམས་ཅན་ཐམས་ཅད་
ཀྱང་། །བདག་གིས་རྗེས་བཟུང་ཐར་པའི་བདེ་ཐོབ་ཤོག །
བསམ་པ་རྣམ་པར་དག་པའི་སྨོན་ལམ་དང་། །དཀོན་མཆོག་
རྣམ་གསུམ་བདེན་པའི་བྱིན་རླབས་ཀྱིས། །ལོག་པར་འདྲེན་
པའི་ཕྱོགས་ལས་རྣམ་རྒྱལ་ཞིང་། །ཇི་བཞིན་མ་ལུས་ལེགས་
པར་འགྲུབ་གྱུར་ཅིག །ཅེས་པ་འདི་ནི་སྔགས་འཆང་ངག་དབང་ཀུན་དགའ་
བསོད་ནམས་རིན་ཆེན་གྱིས་ས་གོང་རྡོ་རྗེ་གདན་དུ་མཛད་པའོ། །
༈ ཕར་ཕྱིན་བཅུ་གཅིག་གི་སྨོན་ལམ་ནི། ཐུགས་རྗེ་ཆེན་པོ་རྐང་གཉིས་
མཆོག་གྱུར་པ། །སྦྱིན་པའི་ཕ་རོལ་ཕྱིན་པ་ཕུན་སུམ་ཚོགས། །ཇི་
ལྟར་བཅོམ་ལྡན་སྦྱིན་པའི་ཕ་རོལ་ཕྱིན། །བདག་གཞན་རིང་པོ་
མི་ཐོགས་དེ་འདྲར་ཤོག །ཐུགས་རྗེ་ཆེན་པོ་xx ཚུལ་ཁྲིམས་ཕ་
རོལ་xx ཇི་ལྟར་བཅོམ་ལྡན་xx བདག་གཞན་xx ཐུགས་རྗེ་

ཆེན་པོ་xx བཟོད་པ་ཕ་རོལ་xx ཇི་ལྟར་བཅོམ་ལྡན་xx བདག་
གཞན་xx ཐུགས་རྗེ་ཆེན་པོ་xx བརྩོན་འགྲུས་ཕ་རོལ་x ཇི་
ལྟར་བཅོམ་ལྡན་xx བདག་གཞན་xx ཐུགས་རྗེ་ཆེན་པོ་xx
བསམ་གཏན་ཕ་རོལ་xx ཇི་ལྟར་བཅོམ་ལྡན་xx བདག་གཞན་
xx ཐུགས་རྗེ་ཆེན་པོ་xx ཤེས་རབ་ཕ་རོལ་xx ཇི་ལྟར་བཅོམ་
ལྡན་xx བདག་གཞན་xx ཐུགས་རྗེ་ཆེན་པོ་xx ཐབས་ཀྱི་ཕ་
རོལ་xx ཇི་ལྟར་བཅོམ་ལྡན་xx བདག་གཞན་xx ཐུགས་རྗེ་
ཆེན་པོ་xx སྟོབས་ཀྱི་ཕ་རོལ་xx ཇི་ལྟར་བཅོམ་ལྡན་xx བདག་
གཞན་xx ཐུགས་རྗེ་ཆེན་པོ་xx སྨོན་ལམ་ཕ་རོལ་xx ཇི་ལྟར་
བཅོམ་ལྡན་xx བདག་གཞན་xx ཐུགས་རྗེ་ཆེན་པོ་xx ཡེ་ཤེས་
ཕ་རོལ་xx ཇི་ལྟར་བཅོམ་ལྡན་xx བདག་གཞན་xx ཐུགས་རྗེ་
ཆེན་པོ་xx ཆོས་སྐུའི་ཕ་རོལ་ཕྱིན་པ་ཕུན་སུམ་ཚོགས། །ཇི་ལྟར་
བཅོམ་ལྡན་ཆོས་སྐུའི་ཕ་རོལ་ཕྱིན། །བདག་གཞན་རིང་པོ་མི་
ཐོགས་དེ་འདྲར་ཤོག །འཕགས་པ་དཀོན་མཆོག་བརྩེགས་པ་ཆེན་པོའི་ཆོས་
ཀྱི་རྣམ་གྲངས་ལེའུ་སྟོང་ཕྲག་བརྒྱ་པ་ལས་ལེའུ་བཅུ་གཅིག་པ། འཕགས་པ་འོད་
ཟེར་ཀུན་ཏུ་བཀྱེ་བ་བསྟན་པ་ཞེས་བྱ་བ་ནས་གསུངས་པའི་སྨོན་ལམ་ལས་ཕྱུང་
པའོ།། ངན་སོང་སྡུག་བསྔལ་མི་མྱོང་ཞིང་། །དཀའ་བ་སྤྱད་པ་
མེད་པར་ཡང། །ལྷ་བས་ལྷག་པའི་ལུས་ཐོབ་ནས། །དེ་ཡང་
སངས་རྒྱས་མྱུར་ཐོབ་ཤོག །པདྨ་འདམ་གྱིས་མ་གོས་ལྟར། །
སྲིད་གསུམ་དྲི་མས་མ་གོས་པ། །སྲིད་པའི་པདྨོ་ལས་བྱུང་བའི། །

བདེ་བ་ཅན་དུ་སྐྱེ་བར་ཤོག །བདེ་བ་ཅན་གྱི་ཞིང་ཁམས་སུ། །
སངས་རྒྱས་སྣང་བ་མཐའ་ཡས་བཞུགས། །སྨོན་ལམ་བཏབ་
པའི་འཁྲུངས་ས་ཡིན། །ཞིང་མཆོག་དེ་རུ་སྐྱེ་བར་ཤོག །ཚེ་ཡི་
འདུ་བྱེད་གཏོང་བའི་ཚེ། །བླ་མ་མཆོག་དང་ཧེ་རུ་ཀ། །མཁའ་
འགྲོའི་དབང་པོ་དཔག་ཡས་ཀྱིས། །མཁའ་སྤྱོད་གནས་སུ་
འཁྲིད་པར་ཤོག །སྨོན་ལམ་རྒྱལ་པོ་སོགས། ༈ བཀའ་དང་བསྟན་བཅོས་
ལས་བྱུང་བའི། །སྨོན་ལམ་རྣམ་བརྒྱད་སྤར་བསྐྲུན་དགེས། །འགྲོ་ཀུན་སྨོན་ལམ་རྒྱ་
མཚོ་ལ། །དབང་འབྱོར་རྣམ་མཁྱེན་ཐོབ་པར་ཤོག །ཚུལ་རྒྱན་པས་སོ། ། །
༄༅། །ཤེས་རབ་སྙིང་པོ་བཞུགས་སོ། །
སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མ་
འགག་ནམ་མཁའི་ངོ་བོ་ཉིད། །སོ་སོས་རང་རིག་ཡེ་ཤེས་སྤྱོད་
ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །རྒྱ་གར་
སྐད་དུ། བྷ་ག་ཝ་ཏི་པྲཛྙཱ་པཱ་ར་མི་ཏཱ་ཧྲི་ད་ཡ། བོད་སྐད་དུ།
བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ།
བམ་པོ་གཅིག་གོ །འདི་སྐད་བདག་གི་ཐོས་པའི་དུས་གཅིག་ན།
བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་
སློང་གི་དགེ་འདུན་ཆེན་པོ་དང་བྱང་ཆུབ་སེམས་དཔའི་དགེ་
འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེའི་ཚེ་བཅོམ་

ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་
ཏིང་ངེ་འཛིན་ལ་སྙོམས་པར་ཞུགས་སོ། །ཡང་དེའི་ཚེ་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་
སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་
ཡང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་
སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །རིགས་ཀྱི་བུ་
གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་
སྤྱད་པར་འདོད་པ་དེས་ཇི་ལྟར་བསླབ་པར་བྱ། དེ་སྐད་ཅེས་
སྨྲས་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་
པ་ཤཱ་ར་དྭ་ཏིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ།
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་
རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ཀྱང་རང་
བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །
གཟུགས་སྟོང་པའོ། ། སྟོང་པ་ཉིད་གཟུགས་སོ། །གཟུགས་ལས་
ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་

གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་
ཤེས་དང་། འདུ་བྱེད་དང་། རྣམ་པར་ཤེས་པ་རྣམས་སྟོང་པའོ། །
ཤཱ་རིའི་བུ། དེ་ལྟར་བས་ན་ཆོས་ཐམས་ཅད་སྟོང་པ་ཉིད་དེ།
མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ།
དྲི་མ་དང་བྲལ་བ། བྲི་བ་མེད་པ། གང་བ་མེད་པའོ། །ཤཱ་རིའི་
བུ། དེ་ལྟ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད།
འདུ་ཤེས་མེད། འདུ་བྱེད་རྣམས་མེད། རྣམ་པར་ཤེས་པ་མེད།
མིག་མེད། རྣ་བ་མེད། སྣ་མེད། ལྕེ་མེད། ལུས་མེད། ཡིད་མེད།
གཟུགས་མེད། སྒྲ་མེད། དྲི་མེད། རོ་མེད། རེག་བྱ་མེད་། ཆོས་
མེད་དོ། །མིག་གི་ཁམས་མེད་པ་ནས་ཡིད་ཀྱི་ཁམས་མེད། ཡིད་
ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་རིག་
པ་མེད། མ་རིག་པ་ཟད་པ་མེད་པ་ནས་རྒ་ཤི་མེད། རྒ་ཤི་ཟད་
པའི་བར་དུ་ཡང་མེད་དོ། །དེ་བཞིན་དུ། སྡུག་བསྔལ་བ་དང་།
ཀུན་འབྱུང་བ་དང་། འགོག་པ་དང་། ལམ་མེད། ཤེས་རབ་མེད།
ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ། །
དེ་ལྟར་བས་ན་བྱང་ཆུབ་སེམས་དཔའ་རྣམས་ལ་ཐོབ་པ་མེད་
པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྟེན་ཅིང་གནས་ཏེ།
སེམས་ལ་སྒྲིབ་པ་མེད་པས་སྐྲག་པ་མེད་དེ། ཕྱིན་ཅི་ལོག་ལས་
ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །
དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་ཅད་

ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྟེན་ནས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས།
མི་མཉམ་པ་དང་མཉམ་པའི་སྔགས། སྡུག་བསྔལ་ཐམས་ཅད་
རབ་ཏུ་ཞི་བར་བྱེད་པའི་སྔགས། མི་རྫུན་པས་ན་བདེན་པར་
ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་
པ། ཏདྱ་ཐཱ། ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭཱཧཱ།
ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་དེ་
ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ།
དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ནས།
ལེགས་སོ་ལེགས་སོ། །རིགས་ཀྱི་བུ། དེ་དེ་བཞིན་ནོ། །རིགས་ཀྱི་
བུ་དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱོད་པར་བྱ་སྟེ། དེ་
བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ༌། །བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་
ར་དྭ་ཏིའི་བུ་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག་དང༌། ཐམས་

ཅད་དང་ལྡན་པའི་འཁོར་དེ་དག་དང་། ལྷ་དང༌། མི་དང་། ལྷ་
མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ།
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་རྫོགས་སོ།།
༈ ན་མོ་བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་
འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་
ལོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། །དེ་རྣམས་ལ་ཕྱག་འཚལ་བ་ལ་བརྟེན་ནས་བདག་ཅག་གི་
བདེན་པའི་ཚིག་འདི་དག་འགྲུབ་པར་གྱུར་ཅིག །ཇི་ལྟར་སྔོན་
ལྷའི་དབང་པོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་
དོན་ཟབ་མོ་ཡིད་ལ་བསམས་ཤིང་། ཚིག་ཁ་འདོན་དུ་བྱས་པ་
ལ་བརྟེན་ནས་བདུད་སྡིག་ཅན་ལ་སོགས་པའི་མི་མཐུན་པའི་
ཕྱོགས་ཐམས་ཅད་ཕྱིར་བཟློག་པ། དེ་བཞིན་དུ་བདག་གིས་
ཀྱང་ཡུམ་ཆེན་མོ་ཤེས་རབ་ཀྱི་ཕ་རོལ་ཕྱིན་པའི་དོན་ཟབ་མོ་
ཡིད་ལ་བསམ་ཤིང་། ཚིག་ཁ་འདོན་དུ་བྱས་པ་ལ་བརྟེན་ནས་
བདུད་སྡིག་ཅན་ལ་སོགས་པའི་མི་མཐུན་པའི་ཕྱོགས་ཐམས་
ཅད་ཕྱིར་བཟློག་པར་གྱུར་ཅིག །མེད་པར་གྱུར་ཅིག །ཞི་བར་
གྱུར་ཅིག །རབ་ཏུ་ཞི་བར་གྱུར་ཅིག །མི་མཐུན་པའི་ཕྱོགས་
ཐམས་ཅད་ཤིནྟཾ་ཀུ་རུ་སྭཱཧཱ། བགེགས་རིགས་སྟོང་ཕྲག་བརྒྱད་
ཅུ་ཞི་བ་དང་། །མི་མཐུན་གནོད་པའི་རྐྱེན་དང་བྲལ་བ་དང་། །

མཐུན་པར་འགྲུབ་ཅིང་ཕུན་སུམ་ཚོགས་གྱུར་པའི། །བཀྲ་ཤིས་
དེས་ཀྱང་དེང་འདེར་བདེ་ལེགས་ཤོག །ཐབས་དང་སྐྱབས་དང་
དག་པ་དང་། །ཐེག་ཆེན་ངེས་པར་འབྱུང་བ་ལ། །སེམས་ཅན་
རྣམས་ནི་རབ་བསླུ་བའི། །བདུད་ཀྱི་ལས་རྣམས་བཟློག་ཏུ་
གསོལ། །རྫོགས་པའི་བྱང་ཆུབ་སྒྲུབ་པ་ལ། །ཕྱི་དང་ནང་གི་འཚེ་
བ་ཡི། །བར་དུ་གཅོད་པ་ཐམས་ཅད་ཀུན། །ཉེ་བར་ཞི་བར་
མཛད་དུ་གསོལ། འཇིག་རྟེན་བདེ་ཞིང་ལོ་ལེགས་དང་། །འབྲུ་
རྣམས་འཕེལ་ཞིང་ཆོས་འཕེལ་བ། །དགེ་ལེགས་ཐམས་ཅད་
འབྱུང་བ་ཡི། །ཡིད་ལ་འདོད་པ་ཀུན་འགྲུབ་ཤོག ། །
༈ བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱི་གཙུག་ཏོར་ནས་བྱུང་བ་གདུགས་དཀར་མོ་ཅན་མཆོག་ཏུ་
གྱུར་པ་རིག་སྔགས་ཀྱི་རྒྱལ་མོ་ལ་ཕྱག་འཚལ་ལོ། །ཏདྱ་ཐཱ། ཨོ་
ཨ་ན་ལེ། ཨ་ན་ལེ། ཁ་ས་མེ་ཁ་ས་མེ། བཻ་རེ་བ་རེ། སོ་མེ་སོ་མེ།
ཤཱནྟེ་ཤནྟེ། དནྟེ་དནྟེ། བི་ཥ་དེ་བི་ཥ་དེ། བཻ་རེ་བེ་རེ། དེ་བེ་བཛྲ་
དྷཱ་རི། བནྡྷ་བནྡྷ་ནི། བཛྲ་པཱ་ཎི་ཕཊ། ཨོཾ་ཧཱུྃ་ཧཱུྃ་ཧཱུྃ་བློ་ཕཊ་སྭཱཧཱ།
ཧཱུཾ་ཧཱུཾ་བནྡྷ་ཕཊ། བདག་ལ་སྲུངས་ཤིག་སྭཱཧཱ། བཛྲ་པཱ་ཎི་བནྡྷ་
བནྡྷ་བཛྲ་པཱ་ཤེ་ན་མ་མ་སརྦ་དུཥྚ་བི་ནཱ་ཡ་ཀཾ་ཧཱུཾ་ཧཱུཾ་ཕཊ་ཕཊ་
སྭཱཧཱ། ཉེ་བའི་སྙིང་པོ་འོ། །

༄༅། །གདུག་དཀར་ཟློག་པ། །
༈ བཅོམ་ལྡན་གདུགས་དཀར་ལྷ་ཚོགས་རྣམས། །མཐུ་
སྟོབས་ཐོགས་པ་མི་མངའ་ཞིང་། །ཐུགས་རྗེ་སྨོན་ལམ་མཐུ་
བཙན་པས། །བདག་གིས་གསོལ་བ་བཏབ་པ་བཞིན། །སངས་
རྒྱས་བསྟན་པ་དར་བ་དང༌། །སེམས་ཅན་ཐམས་ཅད་བདེ་གྱུར་
ཅིག །རྒྱུ་སྦྱོར་ཡོན་བདག་འཁོར་བཅས་ཀྱི། །ཆགས་ཆེ་ཉམ་ང་
ཟློག་ཏུ་གསོལ། །རྨི་ལམ་མཚན་མ་ངན་པ་ཟློག །རྟགས་དང་
རྟེན་འབྲེལ་ངན་པ་ཟློག །དགྲ་འདྲེའི་བསམ་སྦྱོར་ངན་པ་ཟློག།
ལྟས་ངན་བརྒྱད་ཅུ་རྩ་བཞི་ཟློག །ཡེ་འདྲོག་སུམ་བརྒྱ་དྲུག་ཅུ་
ཟློག །ནད་རིགས་བཞི་བརྒྱ་རྩ་བཞི་ཟློག ། བགེགས་རིགས་སྟོང་
ཕྲག་བརྒྱད་ཅུ་ཟློག །དུས་མིན་འཆི་བ་རྣམ་བརྒྱད་ཟློག །ཡས་
ཀྱི་བདུད་དུ་གཡོས་པ་ཟློག །མས་ཀྱི་སྲི་རུ་ལངས་པ་ཟློག །
དཔྲལ་བའི་གཤེད་དུ་བསྐོས་པ་ཟློག །ཕ་མེས་དུར་སྲི་ལངས་
པ་ཟློག །མི་ལ་ནད་དུ་གཏོང་བ་ཟློག །ཕྱུགས་ལ་གོད་ཁ་བྱེད་པ་
ཟློག །གནམ་གྱི་དལ་ཁ་ཐེབས་པ་ཟློག །ས་ཡི་དུག་མདའ་གཡོས་
པ་ཟློག །སྨེ་བ་སྤར་ཁ་ངན་པ་ཟློག །སྐེག་དང་ཕུང་སྲི་ལངས་པ་
ཟློག་ཏུ་གསོལ། ། ཞེས་གཙུག་ཏོར་གདུགས་དཀར་ལ་བརྟེན་པའི་ཟློག་པ་གྲུབ་
ཆེན་ལས་ཀྱི་རྡོ་རྗེས་མཛད་པའོ། བདེ་གཤེགས་ཐུགས་རྗེའི་གཙུག་

ཏོར་ལས་འཁྲུངས་ཤིང་། །བདེ་འབྱུང་བསྟན་ལ་གནོད་བྱེད་
ཚར་བཅད་ནས། །བདེ་ལེགས་འབྲས་བུ་ཉེ་བར་སྩོལ་མཛད་
པའི། །བདེ་མཆོག་གདུགས་དཀར་ཅན་གྱི་བཀྲ་ཤིས་ཤོག།
༄༅། །སེང་གདོང་སྔོན་མོའི་ཟློག་པ་བཞུགས་སོ། །
སྐུ་མདོག་སྔོན་མོ་ཞལ་གཅིག་ཕྱག་གཉིས་མ། །གྲི་གུག་ཐོད་
ཁྲག་རྡོ་རྗེ་ཁ་ཊཾ་བསྣམས། །གཡོན་བརྐྱང་གཡས་བསྐུམ་མེ་
དཔུང་དབུས་ན་བཞུགས། །སེང་གདོང་མཁའ་འགྲོའི་ཚོགས་
ལ་ཕྱག་འཚལ་ལོ། །ཨཀསམརཤདརསམརཡ
ཕཊ ན་མོ། བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་
འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་
ལོ། །མཁའ་འགྲོ་མ་སེངྒེའི་གདོང་པ་ཅན་གྱི་ལྷ་ཚོགས་འཁོར་
དང་བཅས་པ་ལ་ཕྱག་འཚལ་ལོ། །སྔོན་བླ་མ་བ་རི་ལོ་ཙཱ་བས་
མཁའ་འགྲོ་མ་སེངྒེའི་གདོང་པ་ཅན་གྱི་བསྐྱེད་རིམ་གསལ་པོ་
ཡིད་ལ་བསྒོམ་ཞིང་སྔགས་འབྲུ་ཟབ་མོ་ཁ་ཏོན་དུ་བྱས་པའི་
མཐུ་དང་ནུས་པ་ལ་བརྟེན་ནས། མུ་སྟེགས་སྐལ་ལྡན་རྒྱལ་པོའི་
ངན་སྔགས་ཕྱིར་བཟློག་པ། དེ་བཞིན་དུ་བདག་གིས་ཀྱང་
མཁའ་འགྲོ་མ་སེངྒེའི་གདོང་པ་ཅན་གྱི་བསྐྱེད་རིམ་གསལ་པོ་

ཡིད་ལ་བསྒོམ་ཞིང་སྔགས་འབྲུ་ཟབ་མོ་ཁ་ཏོན་དུ་བྱས་པའི་
མཐུ་དང་ནུས་པ་ལ་བརྟེན་ནས། བདག་ཅག་དཔོན་སློབ་རྒྱུ་
སྦྱོར་བ་སྦྱིན་པའི་བདག་པོ་འཁོར་དང་བཅས་པ་དང༌། ཆོས་
གྲྭ་ཆེན་པོ་འདི་ཉིད་ལ་གནོད་ཅིང་འཚེ་བར་བྱེད་པའི་བསམ་
ངན་གྱི་སྦྱོར་རྩུབ། བན་བོན་གྱི་མཐུ་གཏད། བྱད་ཁ་དྲོད་
གཏོང་། བཀྲ་མི་ཤིས་པ་ཐམས་ཅད་ཕྱིར་བཟློག་པར་གྱུར་ཅིག །
མེད་པར་གྱུར་ཅིག །ཞི་བར་གྱུར་ཅིག །ཁྲོ་མོ་འབར་བའི་ཚོགས་
རྣམས་ཀྱིས། །དགྲ་བགེགས་བྱད་མ་ཚར་བཅད་ནས། །ལུས་ངག་
ཐལ་བའི་རྡུལ་དུ་རློགས། །རྣམ་ཤེས་ཆོས་ཀྱི་དབྱིངས་སུ་དྲོངས། །
དྭགས་པོ་པཎྜི་ཏ་བཀྲ་ཤིས་རྣམ་རྒྱལ་གྱིས་དཔལ་ནཱ་ལེནྡྲའི་གཟིམས་འོག་མཐོང་
སྨོན་གྲྭ་ཚང་གི་འཇིགས་བྱེད་ལྷ་ཁང་དུ་སྦྱར་བའོ། །ཐབས་དང་སྐྱབས་དང་
དག་པ་དང་། །ཐེག་ཆེན་ངེས་པར་xx རྫོགས་པའི་བྱང་ཆུབ་
xx འཇིག་རྟེན་བདེ་ཞིང་xx
དེ༄༅། ། རྗེ་བཙུན་འཕགས་མ་སྒྲོལ་མ་ལ་
བསྟོད་པ་བཞུགས་སོ། །
ཨོ་པོ་ཏ་ལ་ཡི་གནས་མཆོག་ནས། །ཏཾ་ཡིག་ལྗང་གུ་ལས་
འཁྲུངས་ཤིང་། །འོད་དཔག་མེད་ཀྱིས་དབུ་ལ་རྒྱན། །དུས་
གསུམ་སངས་རྒྱས་འཕྲིན་ལས་མ། །སྒྲོལ་མ་འཁོར་བཅས་

གཤེགས་སུ་གསོལ། །ལྷ་དང་ལྷ་མིན་ཅོ་པན་གྱིས། །ཞབས་གཉིས་
པདྨོ་ལ་བཏུད་དེ། །འཕོང་པ་ཀུན་ལས་སྒྲོལ་མཛད་མ། །སྒྲོལ་
མའི་ཡུམ་ལ་ཕྱག་འཚལ་ལོ། །ས་གཞི་སྤོས་ཆུས་བྱུགས་ཤིང་མེ་
ཏོག་བཀྲམ། །རི་རབ་གླིང་གཞི་ཉི་ཟླས་བརྒྱན་པ་འདི། །སངས་
རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་
དུ་སྤྱོད་པར་ཤོག །ན་མོ་ཨཱརྱ་ཏཱ་རེ་ཡེ། འཕགས་པ་སྤྱན་རས་གཟིགས་
དབང་ཕྱུག་ཐུགས་རྗེའི་གཏེར་ལ་ཕྱག་འཚལ་ལོ། །ཨོཾ་རྗེ་བཙུན་མ་འཕགས་
མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་སྒྲོལ་མ་མྱུར་མ་
དཔའ་མོ། །སྤྱན་ནི་སྐད་ཅིག་གློག་དང་འདྲ་མ། །འཇིག་རྟེན་
གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ། །
ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་
པའི་ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་
ཕྱེ་བའི་འོད་རབ་འབར་མ། །ཕྱག་འཚལ་སེར་སྔོ་ཆུ་ནས་སྐྱེས་
ཀྱིས། །པདྨའི་ཕྱག་ནི་རྣམ་པར་བརྒྱན་མ། །སྦྱིན་པ་བརྩོན་འགྲུས་
དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉི་མ། །
ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་ཡས་
རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །
རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་འཚལ་ཏུཏྟ་ར་
ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །
འཇིག་རྟེན་བདུན་པོ་ཞབས་ཀྱིས་གནན་ཏེ། །ལུས་པ་མེད་པར་

འགུགས་པ་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །
རླུང་ལྷ་སྣ་ཚོགས་དབང་ཕྱུག་མཆོད་མ། །འབྱུང་པོ་རོ་ལངས་
དྲི་ཟ་རྣམས་དང་། །གནོད་སྦྱིན་ཚོགས་ཀྱི་མདུན་ནས་བསྟོད་
མ། །ཕྱག་འཚལ་ཊད་ཅེས་བྱ་དང་ཕཊ་ཀྱིས། །ཕ་རོལ་འཁྲུལ་
འཁོར་རབ་ཏུ་འཇོམས་མ། །གཡས་བསྐུམས་གཡོན་བརྐྱངས་
ཞབས་ཀྱི་མནན་ཏེ། །མེ་འབར་འཁྲུག་པ་ཤིན་ཏུ་འབར་མ། །
ཕྱག་འཚལ་ཏུ་རེ་འཇིགས་པ་ཆེན་པོ། །བདུད་ཀྱི་དཔའ་བོ་
རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །
དགྲ་བོ་ཐམས་ཅད་མ་ལུས་གསོད་མ། །ཕྱག་འཚལ་དཀོན་
མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་
བརྒྱན་མ། །མ་ལུས་ཕྱོགས་ཀྱི་འཁོར་ལོ་བརྒྱན་པའི། །རང་གི་
འོད་ཀྱི་ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་
བ་བརྗིད་པའི། །དབུ་རྒྱན་འོད་གྱི་ཕྲེང་བ་སྤེལ་མ། །བཞད་པ་
རབ་བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་
མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །
ཐམས་ཅད་འགུགས་པར་ནུས་མ་ཉིད་མ། །ཁྲོ་གཉེར་གཡོ་བ་
ཡི་གེ་ཧཱུཾ་གིས། །ཕོངས་པ་ཐམས་ཅད་རྣམ་པར་སྒྲོལ་མ། །ཕྱག་
འཚལ་ཟླ་བ་དུམ་བུས་དབུ་བརྒྱན། །བརྒྱན་པ་ཐམས་ཅད་ཤིན་
ཏུ་འབར་མ། །རལ་བའི་ཁྲོད་ན་འོད་དཔག་མེད་ལས། །རྟག་
པར་ཤིན་ཏུ་འོད་རབ་མཛད་མ། །ཕྱག་འཚལ་བསྐལ་པའི་ཐ་

མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །གཡས་
བརྐྱངས་གཡོན་བསྐུམས་ཀུན་ནས་བསྐོར་དགའི། །དགྲ་ཡི་
དཔུང་ནི་རྣམ་པར་འཇོམས་མ། །ཕྱག་འཚལ་ས་གཞིའི་ངོས་ལ་
ཕྱག་གི །མཐིལ་གྱིས་བསྣུན་ཅིང་ཞབས་ཀྱི་རྡུང་མ། །ཁྲོ་གཉེར་
སྤྱན་མཛད་ཡི་གེ་ཧཱུཾ་གིས། །རིམ་པ་བདུན་པོ་རྣམས་ནི་འགེམས་
མ། །ཕྱག་འཚལ་བདེ་མ་དགེ་མ་ཞི་མ། །མྱ་ངན་འདས་ཞི་སྤྱོད་
ཡུལ་ཉི་མ། །སྭཱ་ཧཱ་ཨོཾ་དང་ཡང་དག་ལྡན་པའི། །སྡིག་པ་ཆེན་པོ་
འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་
བའི། །དགྲ་ཡི་ལུས་ནི་རྣམ་པར་འགེམས་མ། །ཡི་གེ་བཅུ་པའི་
སྔགས་ནི་བཀོད་པའི། །རིག་པ་ཧཱུྃ་ལས་སྒྲོལ་མ་ཉིད་མ། །ཕྱག་
འཚལ་ཏུ་རེའི་ཞབས་ནི་བརྡབས་པས། །ཧཱུྃ་གི་རྣམ་པའི་ས་
བོན་ཉིད་མ། །རི་རབ་མནྡྷ་ར་དང་འབིགས་བྱེད། །འཇིག་རྟེན་
གསུམ་རྣམས་གཡོ་བ་ཉིད་མ། །ཕྱག་འཚལ་ལྷ་ཡི་མཚོ་ཡི་རྣམ་
པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་
བརྗོད་ཕཊ་ཀྱི་ཡི་གེ། །དུག་རྣམས་མ་ལུས་པ་ནི་སེལ་མ། །ཕྱག་
འཚལ་ལྷ་ཡི་ཚོགས་རྣམས་རྒྱལ་པོ། །ལྷ་དང་མིའམ་ཅི་ཡིས་
བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་
རྨི་ལམ་ངན་པ་སེལ་མ། །ཕྱག་འཚལ་ཉི་མ་ཟླ་བ་རྒྱས་པའི། །
སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་
ཏུཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་

འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་
ཡང་དག་ལྡན་མ། །གདོན་དང་རོ་ལངས་གནོད་སྦྱིན་ཚོགས་
རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་
ཀྱི་བསྟོད་པ་འདི་དང་། །ཕྱག་འཚལ་བ་ནི་ཉི་ཤུ་རྩ་གཅིག ། །
༈ ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གི་རབ་
དད་བརྗོད་པས། །སྲོད་དང་ཐོ་རངས་ལངས་པར་བྱས་ནས། །
དྲན་པ་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་
རབ་ཏུ་ཞི་བས། །ངན་འགྲོ་ཐམས་ཅད་འཇོམས་པ་ཉིད་ཐོབ། །
རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་
བར་འགྱུར་ལ། །འདི་ལས་ཆེ་བ་ཉིད་ནི་འཐོབ་ཅིང་། །སངས་
རྒྱས་གོ་འཕང་མཐར་ཐུག་དེར་འགྲོ། །དེ་ཡིས་དུག་ནི་དྲག་པོ་
ཆེན་པོ། །བརྟན་གནས་པ་འམ་གཞན་ཡང་འགྲོ་བ། །ཟོས་པ་
དང་ནི་འཐུངས་པ་ཉིད་ཀྱང་། །དྲན་པས་རབ་ཏུ་སེལ་བ་ཉིད་
ཐོབ། །གདོན་དང་རིམས་དང་དུག་གིས་གཟིར་བའི། །སྡུག་
བསྔལ་ཚོགས་ནི་རྣམ་པར་སྤངས་ཏེ། །སེམས་ཅན་ཞན་པ་
རྣམས་ལ་ཡང་ངོ་། །གཉིས་གསུམ་བདུན་དུ་མངོན་པར་བརྗོད་
ན། །བུ་འདོད་པ་ནི་བུ་འཐོབ་འགྱུར་ཞིང་། །ནོར་འདོད་པས་
ནི་ནོར་རྣམས་ཉིད་འཐོབ། །འདོད་པ་ཐམས་ཅད་འཐོབ་པར་
འགྱུར་ཏེ། །བགེགས་རྣམས་མེད་ཅིང་སོ་སོར་འཇོམས་འགྱུར་
ཅིག །རྗེ་བཙུན་སྒྲོལ་མ་ལ་ཡང་དག་པར་རྫོགས་པའི་སངས་རྒྱས་རྣམ་པར་སྣང་

མཛད་ཆེན་པོས་བསྟོད་པ་གསུངས་པ་རྫོགས་སོ། །རྗེ་བཙུན་འཕགས་མ་
སྒྲོལ་མ་དང་། །ཕྱོགས་བཅུ་དུས་གསུམ་བཞུགས་པ་ཡི། །རྒྱལ་བ་
སྲས་བཅས་ཐམས་ཅད་ལ། །ཀུན་ནས་དང་བས་ཕྱག་བགྱིའོ། །
མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོ་ལ་སོགས་པ། །
དངོས་བཤམས་ཡིད་ཀྱིས་སྤྲུལ་ནས་འབུལ། །འཕགས་པའི་
ཚོགས་རྣམས་བཞེས་སུ་གསོལ། །ཐོག་མ་མེད་ནས་ད་ལྟའི་བར། །
མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་
དབང་གྱུར་པས། །སྡིག་པ་ཐམས་ཅད་བཤགས་པར་བགྱི། །ཉན་
ཐོས་རང་རྒྱལ་བྱང་ཆུབ་སེམས། །སོ་སོ་སྐྱེ་བོ་ལ་སོགས་པས། །
དུས་གསུམ་དགེ་བ་ཅི་བསགས་པའི། །བསོད་ནམས་ལ་ནི་
བདག་ཡི་རང་། །སེམས་ཅན་རྣམས་ཀྱི་བསམ་པ་དང་། །བློ་ཡི་
བྱེ་བྲག་ཇི་ལྟ་བར། །ཆེ་ཆུང་ཐུན་མོང་ཐེག་པ་ཡི། །ཆོས་ཀྱི་
འཁོར་ལོ་བསྐོར་དུ་གསོལ། །འཁོར་བ་ཇི་སྲིད་མ་སྟོངས་པར། །
མྱ་ངན་མི་འདའ་ཐུགས་རྗེ་ཡིས། །སྡུག་བསྔལ་རྒྱ་མཚོར་བྱིང་
པ་ཡི། །སེམས་ཅན་རྣམས་ལ་གཟིགས་སུ་གསོལ། །བདག་གི་
བསོད་ནམས་ཅི་བསགས་པ། །ཐམས་ཅད་བྱང་ཆུབ་རྒྱུར་གྱུར་
ནས། །རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་
བདག་གྱུར་ཅིག ༈ རྗེ་བཙུན་བཅོམ་ལྡན་འདས་མ་ཐུགས་རྗེ་
ཅན། །བདག་དང་མཐའ་ཡས་སེམས་ཅན་ཐམས་ཅད་ཀྱི། །
སྒྲིབ་གཉིས་བྱུང་ཞིང་ཚོགས་གཉིས་མྱུར་རྫོགས་ནས། །རྫོགས་

པའི་སངས་རྒྱས་འཐོབ་པར་མཛད་དུ་གསོལ། །དེ་མ་འཐོབ་ཀྱི་
ཚེ་རབས་ཀུན་ཏུ་ཡང་། །ལྷ་དང་མི་ཡི་བདེ་བ་མཆོག་འཐོབ་
ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་ཆད་
གདོན་བགེགས་རིམས་དང་ནད་ལ་སོགས། །དུས་མིན་འཆི་
བར་འགྱུར་བ་སྣ་ཚོགས་དང་། །རྨི་ལམ་ངན་དང་མཚན་མ་
ངན་པ་དང་། །འཇིགས་པ་བརྒྱད་སོགས་ཉེ་བར་འཚེ་བ་རྣམས།།
མྱུར་དུ་ཞི་ཞིང་མེད་པར་མཛད་དུ་གསོལ། །འཇིག་རྟེན་འཇིག་
རྟེན་ལས་ནི་འདས་པ་ཡི། །བཀྲ་ཤིས་བདེ་ལེགས་ཕུན་སུམ་
ཚོགས་པ་རྣམས། །འཕེལ་ཞིང་རྒྱས་པའི་དོན་རྣམས་མ་ལུས་པ། །
འབད་མེད་ལྷུན་གྱིས་འགྲུབ་པར་མཛད་དུ་གསོལ། །སྒྲུབ་ལ་
བརྩོན་ཞིང་དམ་ཆོས་འཕེལ་བ་དང་། །རྟག་ཏུ་ཁྱོད་སྒྲུབ་ཞལ་
མཆོག་མཐོང་བ་དང་། །སྟོང་ཉིད་དོན་རྟོགས་བྱང་སེམས་རིན་
པོ་ཆེ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་
བའི་དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་
ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བའི་མངོན་
སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །བདག་
གིས་ཚེ་རབས་སྔོན་ནས་བསྒྲུབས་པའི་ལྷ། །དུས་གསུམ་སངས་
རྒྱས་ཀུན་གྱི་འཕྲིན་ལས་མ། །སྔོ་ལྗང་ཞལ་གཅིག་ཕྱག་གཉིས་
མྱུར་ཞི་མ། །ཡུམ་གྱུར་ཨུཏྤལ་བསྣམས་པའི་བཀྲ་ཤིས་ཤོག །
རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་

ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་
ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག །
ཁྱེད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་
གང་དུ་གནས་པའི་ས་ཕྱོགས་དེར། །ནད་དང་དབུལ་ཕོངས་
འཐབ་རྩོད་ཞི་བ་དང་། །ཆོས་དང་བཀྲ་ཤིས་འཕེལ་བར་མཛད་
དུ་གསོལ། །སྐུ་ཡི་སྐྱོན་སྤངས་མཚན་བཟང་དཔེ་བྱད་ལྡན། །
གསུང་གི་སྐྱོན་སྤངས་ཀ་ལ་པིང་ཀའི་དབྱངས། །ཐུགས་ཀྱི་སྐྱོན་
སྤངས་ཤེས་བྱ་མ་ལུས་མཁྱེན། ། བཀྲ་ཤིས་དཔལ་འབར་མ་ཡི་
བཀྲ་ཤིས་ཤོག །
༄༅། །སྒྲོལ་མའི་སྙིང་པོ་བསྡུས་པ།
ན་མོ་ཨཱརྱ་ཏཱ་རེ་ཡ། ཨོཾ་རྗེ་བཙུན་མ་འཕགས་མ་སྒྲོལ་མ་
ལ་ཕྱག་འཚལ་ལོ། །ཕྱག་འཚལ་སྒྲོལ་མ་ཏཱ་རེ་དཔའ་མོ། །ཏུཏྟཱ་
རེ་ཡིས་འཇིགས་ཀུན་སེལ་མ། །ཏུ་རེས་དོན་རྣམས་ཐམས་ཅད་
སྟེར་མ། །སྭཱཧཱ་ཡི་གེ་བཅུ་ལ་རབ་འདུད། །འདིའི་ལོ་རྒྱུས་ནི། ཇོ་བོ་རྗེ་
དཔལ་ལྡན་ཨ་ཏི་ཤ་སྙེ་ཐང་འོར་དུ་བཞུགས་པའི་ཚེ་ལེགས་པའི་ཤེས་རབ་གློ་བུར་
དུ་ལྷུང་བ་ན། ཇོ་བོས་སྒྲོལ་མར་གསོལ་བ་བཏབ་པས་སྒྲོལ་མས་འདི་གསུངས་པ་ལ་
དགེ་མཚན་མངོན་སུམ་དུ་བྱུང་བས་བྱིན་རླབས་ཆེ་ལ་དངོས་གྲུབ་མྱུར་བ་ཡིན། འདི་
གཅིག་བཏོན་པས་སྒྲོལ་མ་ཉེར་གཅིག་ཚར་རེ་བཏོན་པ་དང་མཉམ་པར་གསུངས་

༄༅། །རྡོ་རྗེ་རྣམ་པར་འཇོམས་པ་ཞེས་བྱ་བའི་
གཟུངས་བཞུགས་སོ། །
དེ་བཞིན་གཤེགས་པ་ཐམས་ཅད་ཀྱི། །མཐུ་སྟོབས་གཅིག་ཏུ་
བསྡུས་པ་ཡི། །རྡོ་རྗེ་ཁྲོ་བོའི་སྐུར་སྟོན་པ། །རྣམས་པར་འཇོམས་
ལ་ཕྱག་འཚལ་ལོ། །རྒྱ་གར་སྐད་དུ། བཛྲ་བི་དཱ་ར་ཎ་ནཱ་མ་དྷཱ་
ར་ཎི། བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་
གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ལ་ཕྱག་འཚལ་ལོ། འདི་སྐད་བདག་གིས་ཐོས་པ་དུས་གཅིག་ན།
བཅོམ་ལྡན་འདས་རྡོ་རྗེ་ལ་བཞུགས་ཏེ། སངས་རྒྱས་ཀྱི་མཐུས་
ལག་ན་རྡོ་རྗེས་ལུས་ཐམས་ཅད་རྡོ་རྗེར་བྱིན་གྱིས་བརླབས་ནས་
རྡོ་རྗེའི་ཏིང་ངེ་འཛིན་ལ་སྙོམས་པར་བཞུགས་སོ། དེ་ནས་ལག་
ན་རྡོ་རྗེས་སངས་རྒྱས་ཀྱི་མཐུ་དང་། སངས་རྒྱས་ཀྱི་བྱིན་གྱིས་
བརླབས་དང༌། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་
བརླབས་ཀྱིས། རྡོ་རྗེ་ཁྲོ་བོ་ལས་བྱུང་བ། རྡོ་རྗེ་སྙིང་པོ་རབ་ཏུ་
སྨྲས་ཏེ། མི་ཆོད་པ། མི་ཤིགས་པ། བདེན་པ། སྲ་བ་བརྟན་པ་
ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ།
སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་
ཅད་འཇིལ་པར་བྱེད་པ། རིགས་སྔགས་ཐམས་ཅད་གཅོད་པར་

བྱེད་པ། རིགས་སྔགས་ཐམས་ཅད་གནོན་པར་བྱེད་པ། ལས་
ཐམས་ཅད་འཇོམས་པར་བྱེད་པ། གཞན་གྱི་ལས་ཐམས་ཅད་
འཇིག་པར་བྱེད་པ། གདོན་ཐམས་ཅད་བརླག་པར་བྱེད་པ།
གདོན་ཐམས་ཅད་ལས་ཐར་བར་བྱེད་པ། འབྱུང་པོ་ཐམས་
ཅད་འགུགས་པར་བྱེད་པ། རིགས་སྔགས་ཀྱི་ལས་ཐམས་ཅད་
བྱེད་དུ་འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་
རྣམས་ཆུས་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་
སྦྱིན་པ། སེམས་ཅན་ཐམས་ཅད་བསྲུང་བ། ཞི་བ། རྒྱས་པ།
སེམས་ཅན་ཐམས་ཅད་རེངས་པར་བྱེད་པ། རྨུགས་པར་བྱེད་
པའི་གསང་སྔགས་ཀྱི་མཐུ་ཆེན་ངོཔོ་འདི། སངས་རྒྱས་ཀྱི་མཐུས་
ལག་ན་རྡོ་རྗེས་རབ་ཏུ་སྨྲས་སོ། ན་མོ་རཏྣ་ཏྲ་ཡཱ་ཡ། ན་མཤྩཎཱ་
བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཏུ་ཊ་ཏུ་ཊ།
ཏོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ། གྷ ཎ་གླུ ུཆ།
གྷུརྞ་པ་ཡ་གྷུརྞ་པ་ཡ། སརྦ་ས་ཏྭཱ་ནི། བོ་དྷ་ཡ་བོ་དྷ་ཡ། སཾ་བོ་
དྷ་ཡ་སཾ་བོ་དྷ་ཡ། བྷ་མ་བྷ་མ། སཾ་བྷ་མ་ཡ་སཾ་བྷ་ཡ་མ་ཡ། སརྦ་
བྷུ་ཏཱ་ནི། ཀུ་ཊ་ཀུ་ཊ། སཾ་ཀུ་ཊ་ཡ་སཾ་ཀུ་ཊ་ཡ། སརྦ་ཤ་ཏུན་གྷ་
ཊ་གྷ་ཊ། སཾ་གྷ་ཊ་ཡ། སཾ་གྷ་ཊ་ཡ། སརྦ་བིདྱ་བཛྲ་བཛྲ། སྤོ་ཊ་ཡ་
བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ།
ཨཊྚ་ཧཱ་ས་ནཱི་ལ་བཛྲ་སུ་བཛྲ་ཡེ་སྭཱཧཱ། ཧེ་ཕུ་ཀླུ་ནི་རུ་ཕུ་ལྷུ། གྲི་
སྐྱ་ཀུ་ཀླུ། མི་ལི་ཙུ་ལླ། ཀུ་རུ་ཀུ་ལུ། བཛྲ་བི་ཛ་ཡཱ་སྭཱཧཱ། བཛྲ་ཀཱི་

ལི་ཀཱི་ལཱ་ཡ་སྭཱཧཱ། ཀ་ཊ་ཀ་ཊ། མ་ཊ་མ་ཊ། ར་ཊ་ར་ཊ། མོ་ཊ་ན་
པྲ་མོ་ཊ་ན་ཡ་སྭཱཧཱ། ཙ་ར་ནི་ཙ་ར། ཧ་ར་ཧ་ར། ས་ར་ས་ར། མཱ་
ར་ཡ། མ་ར་ཡ། བཛྲ་བི་དཱ་ར་ཎཱ་ཡ་སྭཱཧཱ། ཙྪིནྡ་ཙྪིནྡ། བྷིནྡ་བྷིནྡ།
མ་ཧཱ་བཛྲ་ཀཱི་ལི་ཀཱི་ལཱ་ཡ་སྭཱཧཱ། བནྡྷ་བནྡྷ། ཀྲོ་དྷ་མ་ཧཱ་བཛྲ་ཀཱི་
ལི་ཀཱི་ལཱ་ཡ་སྭཱཧཱ། ཙུ་རུ་ཙུ་རུ་ཙཎཱ་ཀཱི་ལི་ཀཱི་ལཱ་སྭཱཧཱ། ཏྲཱ་ས་ཡ་ཏུ་
ས་ཡ། བཛྲ་ཀཱི་ལི་ཀཱི་ལཱ་ཡ་སྭཱཧཱ། ཧ་ར་ཧ་ར། བཛྲ་དྷ་ར་ཡ་སྭཱཧཱ།
པྲ་ཧ་ར་པྲ་ཧ་ར། བཛྲ་པྲ་བྷཉྫ་ནཱ་ཡ་སྭཱཧཱ། མ་ཏི་ར་བཛྲ། ཐུ་
ཏིལླི་ར་བཛྲ། པྲ་ཏིལླི་ར་བཛྲ། མཧཱ་བཛྲ་ཨ་པྲ་ཏི་ཧ་ཏ་བཛྲ། ཨ་
མོ་གྷ་བཛྲ། ཨེ་ཧེ་ཧི་བཛྲ། ཤྲཱི་གྷཾ་བཛྲ་དྷ་ར་ཡ་སྭཱཧཱ། དྷ་ར་ད་ར།
དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་ཝརྟ་ཡ་སྭཱཧཱ། གནོད་
བྱེད་འབྱུང་པོ་མ་ར་ཡ་ཕཊ། ན་མས་མནྟ་བཛྲ་ཏཱཾ། སརྦ་བཛྲ་
ཀུ་ལཱ་ཨཱ་བརྟ་ཡ། མཧཱ་བ་ལེ། ཀ་ཊ་བེ། ཏ་ཏ་ལེ། ཨ་ཙ་ལེ། མཎྜ་
ལ་མཱ་ཡེ། ཨ་ཏི་བཛྲ་མ་ཧཱ་བ་ལེ། བེ་ག་ར་ཎ་ར་ཎ། ཨ་ཛི་ཏེ། ཛུ་
ལ་ཛྭ་ལ། ཏི་ཊི་ཏི་ཊི། པིངྒ་ལེ། ད་ཧ་ད་ཧ། ཏེ་ཛོ་ཝ་ཏི། ཏི་ལི་
ཏི་ལི། བྷནྡྷ་བྷནྡྷ། མཧཱ་བ་ལེ། བཛྲ་ཨཾ་ཀུ་ཤ་ཛཱ་ལཱ་ཡེ་སྭཱཧཱ། ན་མོ་
རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་
ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷ་ན་
བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དྷཱ་ར་
ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡབཛྲ། བྷིནྡ་
བྷིནྡ་བཛྲ་ཧཱུྃ་ཕཊ། ན་མ་ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་

ཏིཥྛ་བྷནྡྷ་བྷནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། སྡིག་པ་ཐམས་
ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད།
རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་
བརྒྱན། །སེམས་ཅན་དབང་པོ་ཉམས་པ་དང༌། །ཚེ་ཟད་པ་དང་
ཚེ་ཉམས་དང་། །ཕུན་སུམ་ཚོགས་མིན་གང་ཆགས་དང༌། །ལྷ་
རྣམས་རྒྱབ་ཀྱིས་ཕྱོགས་པ་དང༌། །མཛའ་སྡུག་སྐྱེ་བོ་སྡང་བ་
དང་། །བྲན་བཟང་ལ་སོགས་གཙེས་པ་དང་། །ཕན་ཚུན་མཐུན་
པ་མ་ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་
ངལ་དང་གནོད་པ་དང་། །འཇིགས་པ་དང་ནི་ཕོངས་པ་དང་། །
གཟའ་དང་རྒྱུ་སྐར་བྱད་སྟེམས་དང་། །མི་བཟད་གདོན་གྱིས་
ཉེན་པ་དང༌། །མྱ་ངན་ངལ་ལས་བྱུང་བ་ཡིས། །རྨི་ལམ་སྡིག་པ་
མཐོང་ན་ཡང་། །དེས་ནི་རབ་བཀྲུས་གཙང་མ་ཡིས། །མདོ་སྡེ་
དམ་པ་མཉན་པར་གྱིས། །གང་དག་ཡིད་དགེ་སེམས་དྭངས་
ཞིང་། །གཙང་མའི་གོས་ཀྱིས་རབ་བརྒྱན་ཏེ། །ཟབ་མོ་སངས་
རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་
ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །མི་
བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་
བལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་
ལས་རྣམ་པར་ཐར། །ནོར་བུ་ཡུངས་ཀར་ངུར་བ་དང༌། །རིན་
ཆེན་རྨ་མེད་ཙན་དན་བཅས། །ཤེལ་དང་རྡོ་རྗེ་མེ་ཏོག་དང་། །

ཆུ་ཡིས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་
རུང་། །གཙང་མའི་གོས་ཀྱིས་དཀྲི་ཞིང་དགང་། །ལན་གྲངས་
ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་
རྗེ་རྣམ་འཇོམས་བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག
དེ་ནི་རྟག་ཏུ་དགེ་བར་གྱུར། ། རྡོ་རྗེ་རྣམ་པར་འཇོམས་པ་ཞེས་
བྱ་བའི་གཟུངས་རྫོགས་སོ། །རྒྱ་གར་གྱི་མཁན་པོ་ཤྲཱི་ལ་ཀཱི་ཀ་ར་དང་། བོད་
ཀྱི་ལོ་ཙཱ་བ་དགེ་སློང་ཤོང་སྟོན་རྡོ་རྗེ་རྒྱལ་མཚན་གྱིས་བསྒྱུར་བའོ། དུས་ཕྱིས་དཔང་
ལོ་ཙཱ་བ་བློ་གྲོས་བརྟན་པས་རྒྱ་དཔེ་དག་པ་རྣམས་དང་རྒྱ་འགྲེལ་བཟང་པོ་རྣམས་
ཀྱི་འབྲུ་སྦྱོར་དང་མཐུན་པར་བཅོས་ཏེ་ཤིན་ཏུ་དག་པར་བགྱིས་པའོ། ། གང་
ཐུགས་གཉིས་སུ་མེད་པའི་ཡེ་ཤེས་ཀྱིས། །རྡོ་རྗེ་རིན་ཆེན་ཀུན་
ནས་འབར་བའི་མཐུས། །བདུད་བཞིའི་སྟོབས་རྣམས་རྣམ་
པར་འཇོམས་མཛད་པ། །རྡོ་རྗེ་རྣམ་པར་འཇོམས་པའི་བཀྲ་
ཤིས་ཤོག །
༄༅། ། སྲི་ཟློག་ཙཀྲ་བཅུ་གསུམ་པ་བཞུགས་སོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་
འཚལ་ལོ། །ཏདྱ་ཐཱ། ཨོཾ་མུ་ནི་མུ་ནི་མཧཱ་མུ་ན་ཡེ་སྭཱཧཱ། བདག་
འཁོར་དང་བཅས་པ་ལ་བསྲུང་བ་དང་། བསྐྱབ་པ་དང་། སྦ་བ་

དང་། བྱིན་གྱིས་བརླབ་པ་དམ་པ་མཛད་དུ་གསོལ། སྲི་ངན་པ་
ཐམས་ཅད་ལས་ཐར་བར་མཛད་དུ་གསོལ། དུ་རུ་དུ་རུ་ཙཀྲ།
བཛྲ་ཡེ་བཛྲ་ཡེ་ཙཀྲ། ཧ་ན་ཧ་ན་ཙཀྲ། མ་ར་ཡ་མ་ར་ཡ་ཙཀྲ།
གྷིན་དུ་མ་ལེ་ཨེ་ནན་ཙཀྲ། ཛཱ་ལ་ཛཱ་ལ་ཙཀྲ། ཧཱུཾ་ཧཱུཾ་ཕཊ་ཕཊ་
ཙཀྲ། སརྦ་ཤ་གི་ནི་ཨ་བ་ར་ན་ཙཀྲ། བྷ་ལ་ཡ་བྷ་ལ་ཡ་ཙཀྲ། ན་
ག་ཤ་ཡ་ན་ག་ཤ་ཡ་ཙཀྲ། ཧཱུཾ་ཧཱུཾ་ཕཊ་ཕཊ་ཙཀྲ། བྷ་མ་བྷ་མ་ཙཀྲ།
ས་མནྟ་ཀ་ར་ཙ་ཏྲི་ཏི་ག་ན་ཙཀྲ། བདག་འཁོར་དང་བཅས་པ་
དང་། ཆོས་མཛད་པ་དང་། དཀར་པོའི་ཕྱོགས་མཐའ་ཡས་པ་
ལ་གནོད་པའི་དགྲ་བགེགས་འབྱུང་པོ་མི་མ་ཡིན་པའི་ཕྱོགས་
ཐམས་ཅད་ཟློག་ཅིག །ཐུལ་ཅིག །རྐྱེན་དང་བར་དུ་གཅོད་པ་
ཐམས་ཅད་ཟློག་ཅིག །བྱེར་ཅིག །སྲུངས་ཤིག །ནད་སྲི་དང་།
འཆི་སྲི་དང་། གོད་སྲི་དང་། རྟ་སྲི་དང་། ཡར་པའི་སྲི་དང་།
ལོའི་སྲི་དང་། ཟླ་བའི་སྲི་དང་། ཞག་དུས་ཀྱི་སྲི་དང་། ཁ་སྨྲས་
ཀྱི་སྲི་དང་། སྲི་ངན་པ་ཐམས་ཅད་ཟློག་ཅིག །གཞན་ཡང་སྲི་
ངན་པ་ཐམས་ཅད་ལས་རྣམ་པ་ཀུན་ཏུ་སྲུང་ཅིག །ཟློག་ཅིག །
ཞི་བར་གྱུར་ཅིག །བདག་ཅག་འཁོར་དང་བཅས་པ་ལ་ནད་
རིམས་དང་། གདོན་དང་། སྔགས་ཟོར་དང༌། རྦད་འདྲེ་དང༌།
གློ་བུར་གྱི་ནད་དང༌། རྒྱལ་པོའི་ཆད་པ་དང་། ཕྱོགས་ངན་པ་
དང་། གནོད་པ་དང་། ནད་སྲི་དང་། འཆི་སྲི་དང༌། དུས་སྲི་
དང་། རྒན་སྲི་དང་། གཞོན་སྲི་དང་། དར་མའི་སྲི་དང་། ལོའི་

སྲི་དང་། ཟླ་བའི་སྲི་དང་། ཞག་སྲི་དང་། ཟ་མའི་སྲི་དང་། སྐག་
བདུན་ཟུར་དང་། ཕྱི་སྐྱེལ་དང་། གདོན་སུམ་བརྒྱ་དྲུག་ཅུ་དང་།
རྐྱེན་བཞི་ཁྲི་ཆིག་སྟོང་དང་། ལྟས་ངན་མི་མཐུན་པ་བརྒྱད་ཅུ་
རྩ་གཅིག་གི་གནོད་པ་ཐམས་ཅད་དང༌། མ་རུངས་པ་དང་
གདུག་པ་ཅན་ཐམས་ཅད་འཇོམས་པར་གྱུར་ཅིག །ཟློག་པར་
གྱུར་ཅིག ། སྒྱུར་བར་གྱུར་ཅིག །སྲུང་བར་གྱུར་ཅིག །ཐུབ་པར་
གྱུར་ཅིག །དེ་ལྟར་བརྗོད་པའི་ཡོན་ཏན་བསམ་གྱིས་མི་ཁྱབ་
ཅིང༌། སྲིའི་གནོད་པ་ཐམས་ཅད་ལས་གྲོལ་བར་འགྱུར་རོ། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། ཚེ་
དང་ལྡན་པ་ཀུན་དགའ་བོ་ཡི་རངས་ཏེ། བཅོམ་ལྡན་འདས་
ཀྱིས་གསུངས་པ་ལ་མངོན་པར་བསྟོད་དོ། །ཙཀྲ་བཅུ་གསུམ་པའི་
གཟུངས་རྫོགས་སོ། །
༄༅། །རྒྱ་ནག་སྐག་བཟློག་བསྡུས་པ་བཞུགས་སོ།།
སྟག་གི་ཟླ་བ་བཅུ་གཅིག་དང་ཞག་དུས་ཀྱི་སྐག་གྱུར་ཅིག །ཨོཾ་
ཡཾ་སྭཱ་ཧཱ། ཡོས་ཀྱི་ཟླ་བ་བཅུ་གཉིས་དང་ཞག་དུས་ཀྱི་སྐག་གྱུར་
ཅིག །ཨོ་འ་སྭཱ་ཧཱ། འབྲུག་གི་ཟླ་བ་དང་པོ་དང་ཞག་དུས་ཀྱི་
སྐག་གྱུར་ཅིག །ཨོ་སྦམ་སྭཱ་ཧཱ། སྦྲུལ་གྱི་ཟླ་བ་གཉིས་པ་དང་ཞག་
དུས་ཀྱི་སྐག་གྱུར་ཅིག །ཨོཾ་རཾ་སྭཱ་ཧཱ། རྟ་ཡི་ཟླ་བ་གསུམ་པ་དང་

ཞག་དུས་ཀྱི་སྐག་གྱུར་ཅིག །ཨོ་ལི་སྭཱ་ཧཱ། ལུག་གི་ཟླ་བ་བཞི་པ་
དང་ཞག་དུས་ཀྱི་སྐག་གྱུར་ཅིག །ཨོ་སྤོམ་སྭཱ་ཧཱ། སྦྲེལ་གྱི་ཟླ་བ་
ལྔ་པ་དང་ཞག་དུས་ཀྱི་སྐག་གྱུར་ཅིག །ཨོཾ་ཁཾ་སྭཱ་ཧཱ། བྱའི་ཟླ་བ་
དྲུག་པ་དང་ཞག་དུས་ཀྱི་སྐག་གྱུར་ཅིག །ཨོཾ་ཁཾ་སྭཱ་ཧཱ། ཁྱི་ཟླ་བ་
བདུན་པ་དང་ཞག་དུས་ཀྱི་སྐག་གྱུར་ཅིག །ཨོ་ཕོ་སཱ་ཧཱ། ཕག་
གི་ཟླ་བ་བརྒྱད་པ་དང་ཞག་དུས་ཀྱི་སྐག་གྱུར་ཅིག །ཨོ་གི་སྭཱ་
ཧཱ། གླང་གི་ཟླ་བ་བཅུ་པ་དང་ཞག་དུས་ཀྱི་སྐག་གྱུར་ཅིག །ཨོ་
དྷི་སྭཱ་ཧཱ། ཟླ་བ་གང་རྩུབ་རེ་ལ་སྔགས་གྲངས་འདོན། མཁས་གྲུབ་ར་ག་ཨ་སྱས་
མཛད་པའོ། གནམས་ཆོས་ལས་བྱུང་བས་རྣམ་ཕྱིར་ཟློག་ཅིག་སྒྲིབ་པས་འདི་འཇམ་
དཔལ་དམར་སེར་གྱི་གསུངས་སོ། །ཨི་ཐི། དགེའོ། ། །
༄༅། །ཕྱོགས་བཅུ་མུན་སེལ་བཞུགས་སོ།།
རྒྱ་གར་སྐད་དུ། ཨཱརྱ་ད་ཤ་དི་ག་ཨན་དྷ་ཀཱ་ར་བི་དྷཱ་ན་
ས་ན་ནཱ་མ་མཧཱ་ཡཱ་ན་སཱུ་ཏྲ། བོད་སྐད་དུ་འཕགས་པ་ཕྱོགས་
བཅུའི་མུན་པ་རྣམ་པར་སེལ་བ་ཞེས་བྱ་བ་ཐེག་པ་ཆེན་པོའི་
མདོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །ཕྱོགས་བཅུའི་འགལ་རྐྱེན་ཐམས་ཅད་ཞི་བ་
དང་། །ཕྱོགས་བཅུའི་མཐུན་རྐྱེན་ཐམས་ཅད་བསྒྲུབ་པའི་ཕྱིར། །
ཕྱོགས་བཅུའི་སངས་རྒྱས་རྣམས་ལ་ཕྱག་འཚལ་ནས། །ཕྱོགས་

བཅུ་མུན་སེལ་བཀྲ་ཤིས་འདི་བརྗོད་དོ། །ཤར་ཕྱོགས་ཉོན་
མོངས་ཐམས་ཅད་སྤྱོད་པ་ན། །སངས་རྒྱས་རྗེས་སྤྱོད་ཞབས་ལ་
ཕྱག་འཚལ་ལོ། །བདག་ནི་ཤར་ཕྱོགས་དོན་གཉེར་འགྲོ་བ་ན། །
དོན་དེ་འགྲུབ་ནས་སླར་ཡང་ལྡོག་པར་ཤོག །ལྷོ་ཕྱོགས་མུན་
ནག་ཚོག་བཅོམ་ཞིང་ཁམས་ན། །སེམས་སྐྱེད་ཡིད་མཛད་
མངོན་འཕགས་ཕྱག་འཚལ་ལོ། །བདག་ནི་ལྷོ་ཕྱོགས་དོན་
གཉེར་འགྲོ་བ་ན། །དོན་དེ་འགྲུབ་ནས་སླར་ཡང་ལྡོག་པར་ཤོག །
ནུབ་ཕྱོགས་ཡུལ་ཕེབས་ཞེས་བྱའི་ཞིང་ཁམས་ན། །འཁོན་དང་
རྒྱགས་པ་རྣམས་ལ་ཕྱག་འཚལ་ལོ། །བདག་ནི་ནུབ་ཕྱོགས་དོན་
གཉེར་འགྲོ་བ་ན། །དོན་དེ་གྲུབ་ནས་སླར་ཡང་ལྡོག་པར་ཤོག །
བྱང་ཕྱོགས་སྤོབས་པ་ཅན་པ་ཞིང་ཁམས་ན། །རིན་ཆེན་
གཟུགས་བཀོད་འོད་ལ་ཕྱག་འཚལ་ལོ། །བདག་ནི་བྱང་ཕྱོགས་
དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་ལྡོག་པར་
ཤོག །བྱང་ཤར་བདུད་ཀྱི་སྡེ་བཅོམ་ཞིང་ཁམས་ན། །ཡིད་
གཉིས་ཀུན་འཇོམས་གནམ་གནོད་ཕྱག་འཚལ་ལོ། །བདག་ནི་
བྱང་ཤར་དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་
ལྡོག་པར་ཤོག །ཤར་ལྷོ་རྟག་ཏུ་སྣང་བའི་ཞིང་ཁམས་ན། །
འཁོར་ལོ་འབྱུང་བའི་དཔལ་ལ་ཕྱག་འཚལ་ལོ། །བདག་ནི་ཤར་
ལྷོ་དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་ལྡོག་
པར་ཤོག །ལྷོ་ནུབ་གསེར་གྱི་དྲྭ་བས་གཡོགས་པ་ན། །རིན་ཆེན་

གདུགས་འཕགས་སྣང་ལ་ཕྱག་འཚལ་ལོ། །བདག་ནི་ལྷོ་ནུབ་
དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་ལྡོག་པར་
ཤོག །ནུབ་བྱང་ཡོངས་དག་རབ་གནས་མངོན་འཕགས་ན། །
བྱང་ཆུབ་སེམས་དཔའ་འདུལ་ལ་ཕྱག་འཚལ་ལོ། །བདག་ནི་
ནུབ་བྱང་དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་
ལྡོག་པར་ཤོག །སྟེང་ཕྱོགས་དམིགས་མེད་ཡིད་ལ་བྱེད་པ་ན། །
སྐྲག་མེད་མུན་བྲལ་ཏིང་འཛིན་ཕྱག་འཚལ་ལོ། །བདག་ནི་སྟེང་
ཕྱོགས་དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་ལྡོག་
པར་ཤོག །འོག་ཕྱོགས་ཡོན་ཏན་ཐམས་ཅད་བརྒྱན་པ་ན། །ཐེ་
ཚོམ་གཅོད་པར་མཛད་ལ་ཕྱག་འཚལ་ལོ། །བདག་ནི་འོག་
ཕྱོགས་དོན་གཉེར་འགྲོ་བ་ན། །དོན་དེ་གྲུབ་ནས་སླར་ཡང་
ལྡོག་པར་ཤོག །ཇི་ལྟར་བཅོམ་ལྡན་ཤཱཀྱ་ཐུབ་པ་ཡིས། །ཤཱཀྱ་
གཞོན་ནུ་རབ་ཏུ་གསལ་བ་ན། །ཕྱོགས་བཅུ་མུན་སེལ་བཀྲ་
ཤིས་མཛད་པ་བཞིན། །བདག་ཅག་འཁོར་བཅས་བཀྲ་ཤིས་
དོན་གྲུབ་ཤོག །འཕགས་པ་ཕྱོགས་བཅུའི་མུན་པ་རྣམ་པར་སེལ་བ་ཞེས་བྱ་བ་
ཐེག་པ་ཆེན་པོའི་མདོ་རྫོགས་སོ།། །།
༄༅། །ཚེ་གཟུངས་བཞུགས་སོ། །
འཇིག་རྟེན་འདྲེན་པའི་གཙོ་བོ་ཚེ་དཔག་མེད། །དུས་མིན་

འཆི་བ་མ་ལུས་འཇོམས་པའི་དཔལ། །མགོན་མེད་སྡུག་བསྔལ་
གྱུར་པ་རྣམས་ཀྱི་སྐྱབས། །སངས་རྒྱས་ཚེ་དཔག་མེད་ལ་ཕྱག་
འཚལ་ལོ། །ཨོཾ་ན་མོ་བྷ་ག་ཝ་ཏེ། ཨ་པ་ར་མི་ཏ་ཨཱ་ཡུཛྙཱ་ན། སུ་
བི་ནིཉྩི་ཏ་ཏེ་ཛོ་རཱ་ཛ་ཡ། ཏ་ཐཱ་ག་ཏཱ་ཡ། ཨརྡ་ཏེ་སམྱཀཾ་བུདྡྷ་
ཡ། ཏདྱ་ཐཱ། ཨོཾ་པུཎེ་པུཎྱ་མཧཱ་པུཎེ། ཨ་པ་རི་མི་ཏ་པུཎེ། ཨ་པ་
རི་མི་ཏ་པུཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦ་སཾ་ས་ར་པ་རི་
ཤུདྡྷ་དྷརྨ་ཏེ་ག་ག་ན་ས་མུངྒ་ཏེ་སྭ་བྷཱ་ཝ་བི་ཤུདྡྷེ་མཧཱ་ན་ཡ་པ་
རི་ཝཱ་རེ་སྭཱཧཱ། དགེ་བ་འདི་ཡིས་མྱུར་དུ་བདག ། ཚེ་དཔག་མེད་
མགོན་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །ཁྱེད་
ཀྱི་ས་ལ་འགོད་པར་ཤོག །
༄༅། །སྨན་བླའི་གཟུངས་སྔགས་བཞུགས་སོ། །
ཐུགས་རྗེ་ཀུན་ལ་སྙོམས་པའི་བཅོམ་ལྡན་འདས། །མཚན་
ཙམ་ཐོས་པས་ངན་འགྲོའི་སྡུག་བསྔལ་སེལ། །དུག་གསུམ་ནད་
སེལ་སངས་རྒྱས་སྨན་གྱི་བླ། །བཻཌཱུརྱ་ཡི་འོད་ལ་ཕྱག་འཚལ་ལོ། །
ཏདྱ་ཐཱ། གྷུ་མེ་གྷུ་མེ། ཨི་མེ་ནི་མི་ཧི། མ་ཏི་མ་ཏི། སཔྟ་ཏ་ཐཱ་ག་
ཏ་ས་མཱ་དྷ་དྷིཊྛི་ཏེ། ཨ་ཏི་མ་ཏེ། པཱ་ལེ་པཱ་པཾ་ཤོ་དྷ་ནི། སརྦ་པཱ་
པཾ་ནཱ་ཤ་ཡ། མ་མ་བུདྡྷེ། བུདྡྷོ་ཏྟ་མེ། ཨུ་མེ་ཀུ་མེ། བུདྡྷ་ཀྵེ་ཏ་པ་

རི་ཤོ་དྷ་ནི། དྷ་མེ་ནི་དྷ་མེ། མེ་རུ་མེ་རུ། མེ་རུ་ཤི་ཁ་རེ། སཉྫ་ཨ་
ཀཱ་ལ་ཚྭ་ཅུ། ནི་པཱ་ར་ཎི། བུདྡྷེ་སུ་བུདྡྷེ། བུདྡྷ་དྷིཥྛ་ཏེ་ན། རཀྟཅུ་
མེ། སཉྫ་དེ་བ། ས་མེ་ཨ་ས་མེ་ས་མ་ནཱ་ཧ་རམྱུ། སརྦ་བུདྡྷ་བོ་དྷི་
སཏཱ། ཤ་མེ་ཤ་མེ། པྲ་ཤ་མཆུ་མེ། སརྦ་ཨིཏུ་པ་དྲ་བ་བྱ་ཏ་ཡ
པཱུ་ར་ཎི་པཱུ་ར་ཎི། པཱུ་ར་ཡ་མེ། སཛྲ་ཨཱ་ཤཱ་ཡ། བཻཌཱུརྱ་པྲ་ཏི་བྷཱ་སེ།
སརྦ་པཱ་པཾ་ཀྲུ་ཡད་རི་སྭཱཧཱ། ཞེས་བཻཌཱུརྱའི་གཟུངས་ཆེན་དང་། ཨོཾ་ན་མོ་
བྷ་ག་ཝ་ཏེ། བྷེ་ཥ་ཛེ་གུ་རུ་བཻཌཱུརྱ་པྲ་བྷ་རཱ་ཛ་ཡ། ཏ་ཐཱ་ག་ཏཱ་
ཡ། ཨདྷ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་བྷེ་ཥ་ཛེ་བྷི་ཥ་ཚེ་མཧཱ་
བྷི་ཥ་ཛེ་བྷེ་ཥ་ཚེ་རཱ་ཛ་ས་མུངྒ་ཏེ་སྭཱཧཱ། ཞེས་གཟུངས་འབྲིང་དང་།
ཡང་ན། ཏདྱ་ཐཱ། ཨོཾ་བྷི་ཥ་ཛེ་གྷོ་ཥ་ཛེ་མཧཱ་བྷེ་ཥ་ཛེ་བྷེ་ཥ་ཛེ་རཱ་
ཛཱ་ས་མུངྒ་ཏེ་སྭཱཧཱ། དགེ་བ་འདི་ཡིས་མྱུར་དུ་བདག །སྨན་གྱི་
བླ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་
ས་ལ་འགོད་པར་ཤོག །སེམས་ཅན་ནད་པ་ཇི་སྙེད་པ། །མྱུར་
དུ་ནད་ལས་ཐར་གྱུར་ཅིག །འགྲོ་བའི་ནད་ནི་མ་ལུས་པ། །
རྟག་ཏུ་འབྱུང་བ་མེད་པར་ཤོག །
༄༅། །ཡིག་གེ་བརྒྱ་པ་ནི།
ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏེ་

ནོ་པ། ཏིཥྛ་དྲི་ལྷོ་མེ་བྷ་ཝ། སུ་ཏོ་ཌོ་མེ་བྷ་ཝ། ཨ་ནུ་རཀྟ་མེ་བྷ་
ཝ། སུ་པོ་ཁྱོ་མེ་བྷ་ཝ། སརྦ་སིདྡྷི་མྨེཔྲ་ཡ་ཙྪ། སརྦ་ཀརྨ་སུ་མེ།
ཙིཏྟཾ་ཤྲཱི་ཡཾ༔ཀུ་རུ་ཧཱུཾ། ཧ་ཧ་ཧ་ཧ་ཧོབྷ་ག་ཝཱན། བཛྲ་ཧེ་རུ་ཀ་མཱ་
མེ་མུཉྩ་ཧེ་རུ་ཀོ་བྷ་ཝ། མཧཱ་ས་མ་ཡ་སཏྭ་ཨཧཱུྃ་ཕཊ།
༄༅། །འཕགས་པ་སྡུད་པ་འདོན་པའི་མན་ངག་རྣམ་
མཁྱེན་གྲོང་དུ་འཇུག་པའི་ཤིང་རྟ་ཞེས་
བྱ་བ་བཞུགས་སོ། །
ཨོཾ་སྭསྟི། འཕགས་པ་སྡུད་པ་ལ་སོགས་པའི་ཤེར་ཕྱིན་གྱི་མདོ་འདོན་པའི་
ཚུལ་ནི། ཐོག་མར་སྐྱབས་ཡུལ་གསལ་བཏབ་ནས། བདག་དང་འགྲོ་བ་ནམ་
མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་
བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་
ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་
སངས་རྒྱས་བཅོམ་ལྡན་འདས་རྣམས་སྐྱབས་སུ་མཆིའོ། །དམ་
པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་
འདུན་རྣམས་ལ་སྐྱབས་སུ་མཆིའོ། །ཞེས་ལན་བདུན་ལ་སོགས་པས་
སྐྱབས་འགྲོ་བྱ། སེམས་ཅན་ཐམས་ཅད་ཀྱི་དོན་དུ་སངས་རྒྱས་
ཐོབ་པར་བྱ་བའི་ཕྱིར། ཟབ་པ་དང་རྒྱ་ཆེ་བའི་མདོ་འདོན་

པར་བྱའོ། །ཞེས་པའི་དོན་དྲན་བཞིན་པས་སེམས་བསྐྱེད་ལན་གསུམ་བརྗོད།
འཁོར་འདས་ཆོས་རྣམས་ངོ་བོ་ཉིད་མེད་པ། སྤྲོས་མཐའ་ཀུན་
བྲལ་བརྗོད་མེད་རང་བཞིན་ཅན། དེ་ཡི་ངང་ལས་སྐད་ཅིག་
མ་གཡོས་བཞིན། ཟབ་ཅིང་རྒྱ་ཆེའི་མདོ་འདི་འདོན་པར་བྱ།
དེ་ལྟར་བརྗོད་བྲལ་ངང་ལས་ཟབ་མོའི་མདོ། །ཀློག་དང་གུས་
པ་བགྱིས་སོགས་བྱ་བ་ཀུན། །ཞེན་མེད་རྨི་ལམ་སྒྱུ་མ་ལྷ་བུའི་
ངང་། །ཟབ་ཅིང་རྒྱ་ཆེའི་མདོ་འདི་འདོན་པར་བྱ། །མ་ཡེངས་
ཚིག་ཏུ་སྒྲོགས་པའི་སྒྲ་དེ་ལ། །སེམས་གཏད་མཐོང་ཐོས་ལ་
སོགས་ཤེར་ཕྱིན་གྱི། །ངོ་བོ་ཡིན་སྙམ་ངེས་ཤེས་དང་ལྡན་པས། །
ཟབ་ཅིང་རྒྱ་ཆེའི་མདོ་འདི་འདོན་པར་བྱ། །ཞེས་བརྗོད་ཅིང་དེ་དག་
གི་དོན་དྲན་བཞིན་པས། རྒྱ་གར་སྐད་དུ་ཨཱརྱ་པྲཛྙཱ་པ་ར་མི་ཏ་སཉྩ་
ཡ་གཱ་ཐཱ། ཅེས་སོགས་ནས། རྫོགས་སོའི་བར་སྒྲ་དག་ཅིང་ཚིག་དལ་བྲེལ་རན་
པར་ཀློག རྗེས་སུ་བསོད་ནམས་འདི་ཡིས་ཐམས་ཅད་གཟིགས་པ་
ཉིད། །སོགས་ཀྱིས་དགེ་བ་རྫོགས་པའི་བྱང་ཆུབ་ཏུ་བསྔོའོ། །ཞེས་པ་འདི་ཡང་མེ་
ཏྲི་ཀརྨ་གུ་ཎས་འཇམ་མགོན་ས་སྐྱ་པཎྜི་ཏས་མཛད་པའི་ཤེར་ཕྱིན་གྱི་མདོ་འདོན་
པའི་མན་ངག་གི་དགོངས་པ་ལྟར་བྲིས་པའོ། །

༄༅། །སྨན་བླ་བདེ་གཤེགས་བརྒྱད་ཀྱི་མཆོད་པའི་ཆོ་
གའི་སྙིང་པོ་ཉམས་སུ་ལེན་ཚུལ་འདི་ཕྱིའི་
རེ་སྨོན་ཀུན་འགྲུབ་ཅེས་བྱ་བ་
བཞུགས་སོ།།
ན་མ གུ་རུ་སརྦ་བྷ་ག་ཝན་ཏ་ཐཱ་ག་ཏ་ཨཱ དྷ་ཏེ་སམྱཀཾ་
བུདྡྷེ་བྷ འདིར་ཚེགས་ཆུང་ལ་ཕན་ཡོན་ཤིན་ཏུ་ཆེ་བའི་སྨན་བླ་བདེ་གཤེགས་
བརྒྱད་ཀྱི་མཆོད་པའི་ཆོ་གའི་སྙིང་པོ་ཆག་མེད་དུ་ཉམས་སུ་ལེན་པར་འདོད་པས་
ཐོག་མར། སྐྱབས་འགྲོ་ཚད་མེད་སེམས་བསྐྱེད་བྱ་བ་ནི། བདག་དང་འགྲོ་བ་
ཁམས་གསུམ་ནམ་མཁའ་ཡི། །མཐའ་དང་མཉམ་པའི་སེམས་
ཅན་མ་ལུས་པ། །དུས་འདི་ནས་བཟུང་བྱང་ཆུབ་མ་ཐོབ་པར།
བླ་མ་སངས་རྒྱས་ཆོས་དང་དགེ་འདུན་ལ། །དང་འདོད་ཡིད་
ཆེས་སྒོ་ནས་སྐྱབས་སུ་མཆི། ཆོས་རྣམས་ཐམས་ཅད་སྟོང་ཞིང་
བདག་མེད་པ། །ཡིན་ཀྱང་དེ་ལྟར་མ་རྟོགས་སེམས་ཅན་རྣམས། །
བདེ་དང་ལྡན་གྱུར་སྡུག་བསྔལ་དང་བྲལ་ཞིང་། །བདེ་དང་མི་
འབྲལ་བཏང་སྙོམས་གནས་པར་ཤོག །སེམས་ཅན་དོན་དུ་
སངས་རྒྱས་ཐོབ་པར་བྱ། །དེ་ཡི་ཆེད་དུ་བདེ་གཤེགས་འཁོར་
བཅས་ལ། །གུས་པས་ཕྱག་འཚལ་མཆོད་པ་འབུལ་བ་དང༌། །
སྨོན་ལམ་ཁྱད་པར་ཅན་རྣམས་གདབ་པར་བགྱི། །ཞེས་པ་རྣམས་

ལན་གསུམ་གྱིས་སྐྱབས་འགྲོ་ཚད་མེད་སེམས་བསྐྱེད་པ་བྱས་ལ། དེ་ནས། སྐྱབས་
གསུམ་བདེན་དང་ཆོས་དབྱིངས་དག་པའི་མཐུས། གནས་འདི་
རྣམ་དག་ཞིང་མཆོག་ཉིད་གྱུར་ཏེ། ཁང་བཟང་ཁྲི་དང་པདྨའི་
གདན་དག་དང་། །མ་ཚང་མེད་པའི་མཆོད་པས་མཛེས་གྱུར་
ཅིག །ཅེས་པ་ལན་གཅིག་གིས་གནས་ལ་སོགས་པ་བྱིན་གྱིས་བརླབ། དེ་ནས་ཤར་
ཕྱོགས་རྣམ་དག་ཞིང་གི་རྒྱལ་བ་བདུན། མི་མཇེད་འདྲེན་པ་
སྐྱོབ་པ་ཤཱཀྱའི་ཏོག །ཀུན་ཀྱང་རྒྱལ་སྲས་རྒྱ་མཚོའི་འཁོར་དང་
བཅས། །སྤྱན་འདྲེན་མཆོད་པའི་གནས་འདིར་གཤེགས་སུ་
གསོལ། །ཞེས་པས་སྤྱན་དྲངས་ཏེ་བཞུགས་པར་བསམ། །དེ་ནས། བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མཚན་ལེགས་པར་ཡོངས་བསྒྲགས་
དཔལ་གྱི་རྒྱལ་པོ་ལ་ཕྱག་འཚལ་ལོ། །མཆོད་དོ་སྐྱབས་སུ་
མཆིའོ། །ཞེས་པ་བདུན་ནམ་ཉེར་གཅིག་བརྒྱ་ལ་སོགས་པ་བྱ་ཞིང་། དེ་བཞིན་དུ་
ཕྱག་འཚལ་ལོ་མན་རིགས་འགྲེ་ཤེས་པར་བྱས་ལ། བཅོམ་ལྡན་འདས་དེ་
བཞིན་གཤེགས་པ་རིན་པོ་ཆེ་དང་ཟླ་བ་དང་པདྨས་རབ་ཏུ་
བརྒྱན་པ་མཁས་པ་གཟི་བརྗིད་སྒྲ་དབྱངས་ཀྱི་རྒྱལ་པོ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་གསེར་
བཟང་དྲི་མེད་རིན་ཆེན་སྣང་བ་བརྟུལ་ཞུགས་གྲུབ་པ་ལ་x
བཅོམ་ལྡན་འདས་དེ་བཞིན་གཤེགས་པ་མྱ་ངན་མེད་མཆོག་
དཔལ་ལ་x བཅོམ་ལྡན་དེ་བཞིན་གཤེགས་པ་ཆོས་བསྒྲགས་

རྒྱ་མཚོའི་དབྱངས་ལ་x བཅོམ་ལྡན་འདས་དེ་བཞིན་གཤེགས་
པ་ཆོས་རྒྱ་མཚོ་མཆོག་གི་བློས་རྣམ་པར་རོལ་པ་མངོན་པར་
མཁྱེན་པའི་རྒྱལ་པོ་ལ་x བཅོམ་ལྡན་འདས་དེ་བཞིན་གཤེགས་
པ་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་x སྟོན་པ་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཤཱཀྱ་ཐུབ་པ་འཁོར་བྱང་ཆུབ་སེམས་
དཔའ་སུམ་ཁྲི་དྲུག་སྟོང་དང་བཅས་པ་ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ཞེས་པ་དེ་བཞིན་གཤེགས་པའི་མཚན་ལ་
ཕྱག་འཚལ་ལོ་སོགས་སྦྱར་བ་འདི་རྣམས་ལན་མང་དུ་བརྗོད་ལ། །དེ་ནས་དེ་
བཞིན་གཤེགས་པ་བདུན་གྱི་སྨོན་ལམ་གྱི་ཁྱད་པར་རྒྱས་པའི་
མདོ་སྡེ་རིན་པོ་ཆེ་ལ་ཕྱག་འཚལ་ལོ། །བྱང་ཆུབ་སེམས་དཔའ་
འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། །བྱང་ཆུབ་སེམས་དཔའ་ཆེན་པོ་འཕགས་པ་སྐྱབས་གྲོལ་ལ་
ཕྱག་འཚལ་ལོ། བྱང་ཆུབ་སེམས་དཔའ་ཆེན་པོ་ཕྱག་ན་རྡོ་རྗེ་
ལ་ཕྱག་འཚལ་ལོ། །ཚངས་པ་དང་བརྒྱ་བྱིན་དང་རྒྱལ་པོ་ཆེན་
པོ་བཞི་ལ་སོགས་པ་དམ་པའི་ཆོས་སྐྱོང་བའི་དགེ་བསྙེན་ཐམས་
ཅད་ལ་ཕྱག་འཚལ་ལོ། །མཐུ་དཔལ་དང་ལྡན་པའི་དགེ་བསྙེན་
གནོད་སྦྱིན་གྱི་སྡེ་དཔོན་ཆེན་པོ་བཅུ་གཉིས་པོ་རེ་རེ་ལ་ཡང་
གཡོག་འཁོར་གནོད་སྦྱིན་བདུན་འབུམ་བདུན་འབུམ་དང་
བཅས་པ་ལ་ཕྱག་འཚལ་ལོ། །ཞེས་པ་རྣམས་ལན་གཅིག་བརྗོད། དེ་ནས་

འཕགས་པའི་ཚོགས་དེ་དག་ཐམས་ཅད་ལ་མཆོད་ཡོན་དང་
བྱུག་པ། མེ་ཏོག་དང་བདུག་སྤོས་མར་མེ་དང་ཞལ་ཟས། རོལ་
མོ་དང་སིལ་སྙན། གདུགས་དང་བ་དན་ལ་སོགས་དངོས་སུ་
ཅི་འབྱོར་པ་འདི་དག་དང་། ཕྱོགས་བཅུར་བདག་པོས་ཡོངས་
སུ་མ་བཟུང་བའི་ལྷ་དང་མིའི་རྫས་དམ་པ་བདེ་བའི་ཡོ་བྱད་
ཕུན་གསུམ་ཚོགས་པ་ཐམས་ཅད་དང་། གཟུངས་དང་རིག་
པའི་མཐུ་དང་མོས་པའི་སྟོབས་ཀྱིས་བསྐྱེད་པའི་མཆོད་པའི་
སྤྲིན་བཟང་པོ་སྤྱོད་པའི་སྨོན་ལམ་ལས་བྱུང་བ་རྒྱ་མཚོ་ཐམས་
ཅད་ཀྱིས་ནམ་མཁའི་མཐའ་ཀླས་པ་ཐམས་ཅད་རྒྱས་པར་
བཀང་སྟེ་འབུལ་ལོ་མཆོད་དོ། ། མིང་འདི་ཞེས་བགྱི་བ་དང༌། བདག་
ཅག་གི་ཐོག་མ་མ་མཆིས་པའི་འཁོར་བ་ནས་འཁོར་བའི་ཚེ་
རབས་ཐམས་ཅད་དུ་སྡིག་པ་མི་དགེ་བའི་ལས་མདོར་ན་མི་
བགྱི་བར་རིགས་པའི་ལས་ནི་བགྱིས། །བགྱི་བར་འོས་པའི་ལས་
ནི་མ་བགྱིས་པ་ལ་སོགས་པའི་དངོས་སྡིག་ཅི་མཆིས་པ་ཐམས་
ཅད་ཡང་དག་པར་འཆགས་སོ། །དུས་གསུམ་གྱི་འཕགས་པ་
དང་སོ་སོ་སྐྱེ་བོའི་དགེ་བ་མཐའ་དག་གི་བསོད་ནམས་ཐམས་
ཅད་ལ་རྗེས་སུ་ཡི་རང་ངོ་། །ཕྱོགས་བཅུའི་རྒྱལ་བ་ཐམས་ཅད་
ལ་ཆོས་ཀྱི་འཁོར་ལོ་བླ་ན་མེད་པར་བསྐོར་བར་བསྐུལ་ལོ། །
འཇིག་རྟེན་སྒྲོན་མེ་གང་དག་མྱ་ངན་ལས་འདའ་བའི་ཚུལ་
སྟོན་པར་བཞེད་པ་དེ་དག་ཐམས་ཅད་ལ་མྱ་ངན་ལས་མི་

འདའ་བར་འཇིག་རྟེན་གྱི་དོན་མཛད་ཅིང་ཡུན་དུ་བཞུགས་
པར་གསོལ་བར་འཚལ་ལོ། །ཞེས་བརྗོད་དོ། །དེ་ནས་བདེ་གཤེགས་
བདུན་གྱིས་རང་གི་མཚན་སྨོས་པའི། །ཕན་ཡོན་ཇི་སྙེད་སྨོན་
ལམ་གྱིས་གྲུབ་པ། །དེ་དག་བདག་ལ་བདེ་བླག་འགྲུབ་གྱུར་ཅིག །
རྣམ་དག་ཞིང་རྣམས་སུ་ཡང་སྐྱེ་བར་ཤོག །སྟོན་པ་ཤཱཀྱའི་གཙོ་
བོར་མདོ་སྡེ་ལས། །ཇི་སྐད་གསུངས་པའི་ཕན་ཡོན་བྱིན་རླབས་
ཀུན། །བདེ་གཤེགས་གསུང་རབ་གཞན་དུ་མི་འགྱུར་བ། །དེ་ཡི་
བདེན་པའང་བདག་ལ་མངོན་གྱུར་མཛོད། །འཇམ་དཔལ་
སྐྱབས་གྲོལ་ཕྱག་ན་རྡོ་རྗེ་དང་། །ཚངས་ལ་སོགས་དང་གནོད་
སྦྱིན་ཚོགས་རྣམས་ཀྱིས། །ཞལ་བཞེས་ཇི་ལྟའི་དགེ་ལེགས་ཇི་
སྙེད་པ། །འཕྲལ་དང་ཡུན་དུ་བདག་ལ་འགྲུབ་པར་མཛོད། །
ཅེས་བརྗོད་དོ། །སྨན་གཟུངས་རིང་ཐུང་ཇི་ལྟར་རིགས་པའང་བཟླ། འདི་ལྟ་བུའི་
ཉམས་ལེན་ཞག་རེ་བཞིན་ཆག་མེད་དུ་བྱེད་པ་འདི་ལ་མདོ་ནས་བཤད་པའི་ཕན་
ཡོན་རྣམས་གདོན་མི་ཟ་བར་འབྱུང་ངེས་པས། ཡོན་ཏན་འདོད་པ་རྣམས་ཀྱི་
ཚེགས་ཆུང་ཞིང་དོན་ཆེ་བའི་ཟབ་མོའི་གནད་འདི་ལ་འབད་པར་བྱའོ། དེ་ནས་མ་
འབྱོར་བ་དང་སོགས་ཀྱིས་ནོངས་པ་བཟོད་པར་གསོལ། རྟེན་ཡོད་ན་བརྟན་
བཞུགས་དང་། མེད་ན་ཁྱེད་ཀྱིས་སེམས་ཅན་དོན་ཀུན་མཛད་སོགས་
ཀྱིས་གཤེགས་སུ་གསོལ། བསྔོ་སྨོན་ཤིས་བརྗོད་ཇི་ལྟར་རིགས་པའང་བྱའོ། །ཞེས་
སྨན་བླ་བདེ་གཤེགས་བརྒྱད་ཀྱི་མཆོད་པའི་ཆོ་ག་སྙིང་པོ་ཉམས་སུ་ལེན་ཚུལ་གྱི་ཡི་
གེ་འདི་ཕྱིའི་རེ་སྨོན་ཀུན་འགྲུབ་ཅེས་བྱ་བ་འདི་ཡང་སྙིགས་དུས་ཀྱི་བསྟན་པའི་
གསལ་བྱེད་ཆེན་པོ་སྔགས་འཆང་ཆོས་ཀྱི་རྒྱལ་པོ་ངག་དབང་ཀུན་དགའ་རིན་ཆེན་
གྱི་ཐུགས་སྲས་རྒྱལ་ཚབ་དམ་པ་འཇམ་མགོན་གྲུབ་པའི་དབང་པོ་བསོད་ནམས་

དབང་པོའི་ཞལ་སྔ་ནས་དང་བྱང་ཆུབ་སེམས་དཔའ་ཞི་བ་འཚོ་ཉིད་སླར་འདས་ཏེ་
བྱོན་པ་ཡབ་རྗེ་སྦས་པའི་སངས་རྒྱས་སྔགས་འཆང་གྲགས་པ་བློ་གྲོས། དུས་གསུམ་
གྱི་རྒྱལ་བའི་སྤྱི་གཟུགས་མུས་པ་ཆེན་པོ་སངས་རྒྱས་རྒྱལ་མཚན་རྣམས་གཙོ་བོར་
སྨོས་པའི་ཡོན་འཛིན་སླུ་མེད་ཀྱི་བླ་མ་དམ་པ་དུ་མའི་ཞབས་རྡུལ་ལ། སྤྱི་བོས་རེགས་
པ་ས་སྐྱ་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་ངག་དབང་ཀུན་དགའ་
བསོད་ནམས་ཀྱིས་རང་ཉིད་ཀྱང་ཆོས་ཚུལ་འདི་ལ་མཆོག་ཏུ་དད་པས་འདི་ལྟ་བུའི་
ཡི་གེ་ཞིག་བྱེད་འདོད་ཡོད་ཀྱང་། ལེ་ལོའི་དབང་གིས་འགྱངས་པ་ལ་དུས་ཕྱིས་ཚེའི་
རིག་བྱེད་ཀྱི་གཞུང་དང་ལག་ལེན་ཀུན་ལ་མཁས་པའི་ཕུལ་དུ་ཕྱིན་པ་རྩ་བརྒྱད་པ་
མགོན་བསམ་གྱིས་རྒྱུན་གྱི་ཉམས་ལེན་ཁྱེར་བདེ་བའི་མཆོད་ཆོག་ཅིག་དགོས་པའི་
བསྐུལ་མ་བྱུང་བས་རྐྱེན་བྱས། བླ་མ་གོང་མ་རྣམས་ཀྱི་གསུང་རབ་ནས་འབྱུང་བ་
བཞིན་ལེགས་པར་རབ་ཏུ་བཏུས་ཏེ། རང་ཉིད་ཀྱི་རྟོག་བཟོའི་བསྲེ་བསླད་སྤངས་ཏེ་
འབྲུག་ལོ་ཟླ་བ་ལྔ་པའི་དམར་ཆ་རྫོགས་པ་གཉིས་པའི་ཚེས་ལ་དཔལ་ས་སྐྱའི་གཞི་
ཐོག་བླ་བྲང་གི་འོད་གསལ་སྣང་བར་སྦྱར་བའི་ཡི་གེ་པ་ནི་གསོ་བ་རིག་པ་ལ་མཁས་
ཤིང་ཡི་གེའི་འདུ་བྱེད་ལ་སྦྱངས་པ་ཕུལ་དུ་ཕྱིན་པ་གདོང་དགའ་བ་བསམ་པ་དོན་
ཆེན་གྱིས་བགྱིས་སོ། །འདི་སྦྱར་དགེ་བས་བདག་ཅག་དཔོན་སློབ་རྣམས། །ཚེ་མཐར་
ཕྱིན་ཅིང་བསམ་དོན་ཀུན་འགྲུབ་སྟེ། །བསྟན་པ་རྒྱས་ཤིང་ཕྱི་མ་ལྷན་ཅིག་ཏུ། །དག་
པའི་ཞིང་སྐྱེས་འགྲོ་ཀུན་རྗེས་འཛིན་ཤོག། །།སརྦ་མངྒ་ལཾ།། །།
༄༅། །བཟང་པོ་སྤྱོད་པའི་སྨོན་ལམ་ལ་བརྟེན་ནས་
འཆི་བ་བསླུ་བའི་གདམས་ངག་གསལ་བར་
བཀོད་པ་རིང་འཚོའི་དཔལ་སྟེར་
ཞེས་བྱ་བ་བཞུགས་སོ། །
ན་མོ་གུ་རུ་བྷུ བཅོམ་ལྡན་ཚེ་མཐའ་ཡས་པ་དང་། །

དབྱེར་མེད་བླ་མ་ལ་བཏུད་ནས། །བཟང་པོ་སྤྱོད་པ་ལ་བརྟེན་
པའི། །འཆི་བ་བསླུ་བའི་ཆོ་ག་བཤད། །འདི་ལ་གསུམ། སྦྱོར་བ། དངོས་
གཞི། རྗེས་སོ། །དང་པོ་ནི། གནས་ཁང་དབེན་ཞིང་ཡིད་དང་མཐུན་པར་བྱི་དོར་
ལེགས་པར་བྱས་ཏེ་བླ་བྲེ་ལ་སོགས་པའི་བཀོད་པས་མཛེས་པར། སྐུ་གསུང་ཐུགས་
ཀྱི་རྟེན་ཇི་ལྟར་རིགས་པའི་མདུན་དུ་སྟེགས་ཀྱི་ཁར་མཆོད་པའི་མཎྜལ་དང་། །
མཆོད་པ་སྣ་ལྔ་བརྒྱ་རྩ་བརྒྱད་དམ། མ་འབྱོར་ན་ཉེར་གཅིག་དང་ཟླུམ་གཏོར་ཆེ་བ་
གཉིས་བཅས་བཤམས། དེ་ནས་ཆོ་ག་མཁན་པོ་གཅིག་དང་། སྨོན་ལམ་གདབ་
མཁན་དགེ་སློང་བཞི་བཅས་ལྔ་ཚོགས་པས། གྲུབ་ན་ལྟུང་བ་བྱིན་རླབས་གསོ་སྦྱོང་
ལྟར་བྱ་བའམ། མ་ནུས་ན་ལྟུང་བ་བཤགས་པ་ལན་གསུམ་གྱིས་རང་རྒྱུད་ཀྱི་ལྟུང་བ་
བཤགས་པར་འོས་པ་རྣམས་བཤགས། བསྡམ་པར་འོས་པ་རྣམས་བསྡམ། བྱིན་གྱིས་
བརླབ་པར་འོས་པ་རྣམས་བྱིན་གྱིས་བརླབས་པའི་འདུན་པར་བྱའོ། །གཉིས་པ་
དངོས་གཞི་ནི། ཆོ་ག་མཁན་པོ་དང་། སྨོན་ལམ་གདབ་མཁན་གྱི་དགེ་སློང་བཅས་
ཐམས་ཅད་མགྲིན་གཅིག་ཏུ། མདུན་གྱི་ནམ་མཁར་སྐྱབས་ཡུལ་རྣམས་
མངོན་སུམ་ལྟ་བུར་བཞུགས་པའི་མོས་པས་སྐྱབས་འགྲོ་རྒྱས་པར་བྱ་
བའམ། བསྡུ་ན། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
ཞེས་སོགས་ལན་ཇི་ལྟར་རིགས་པའི་རྗེས། ཆེད་དུ་བྱ་བའི་སྦྱིན་བདག་དེ་ཉིད་ཀྱིས་
མཚོན་མཁའ་ཁྱབ་ཀྱི་སེམས་ཅན་ཐམས་ཅད་དམིགས་ཡུལ་དུ་བྱས་ཏེ་མར་ཤེས།
དྲིན་དྲན། དྲིན་བཟོ། ཡིད་འོང་གི་བྱམས་པ། སྙིང་རྗེ། ལྷག་བསམ། བྱང་ཆུབ་ཀྱི་
སེམས་ཏེ་རྒྱུ་འབྲས་མན་ངག་བདུན་ཚུལ་བཞིན་དུ་ཡིད་ལ་བྱས་ནས། སེམས་
ཅན་ཐམས་ཅད་གནས་སྐབས་དུས་མ་ཡིན་པར་འཆི་བའི་
འཇིགས་པ་ཐམས་ཅད་ཞི་བ་དང༌། མཐར་ཐུག་རྫོགས་པའི་
སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་པ་
བཟང་པོ་སྤྱོད་པའི་སྨོན་ལམ་ལ་བརྟེན་ནས་འཆི་བ་བསླུ་བའི་

གདམས་པ་ཉམས་སུ་བླང་བར་བགྱིའོ། ། སྙམ་དུ་སེམས་བསྐྱེད་ནས།
གནས་དང་ཡོ་བྱད་བྱིན་གྱིས་བརླབ་པ་ནི། དཀོན་མཆོག་གསུམ་གྱི་བདེན་
པ་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱི་བྱིན་གྱི་རླབས་དང་། ཚོགས་གཉིས་ཡོངས་སུ་རྫོགས་པའི་
མངའ་ཐང་ཆེན་པོ་དང་། ཆོས་ཀྱི་དབྱིངས་རང་བཞིན་རྣམ་
པར་དག་ཅིང་བསམ་གྱི་མི་ཁྱབ་པའི་སྟོབས་ཀྱིས། །དེང་འདིར་
ཁོར་ཡུག་གི་ས་གཞི་འདི་དག་བདེ་བ་ཅན་གྱི་ཞིང་གི་བཀོད་
པ་ལྟ་བུ་ཕུན་སུམ་ཚོགས་པའི་རྒྱན་ཐམས་ཅད་ཀྱིས་རྣམ་པར་
བརྒྱན་པ་མཛེས་ཤིང་ཡིད་དུ་འོང་བར་གྱུར་པའི་དབུས་སུ །
མཆོད་རྫས་རྣམས་འཕགས་པ་ཀུན་ཏུ་བཟང་པོའི་རྣམ་པར་
ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་
མི་ཁྱབ་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་
དགེ་བ་ལས་གྲུབ་པ། ངོ་བོ་བཟང་ཞིང་གཙང་བ། ཡུལ་ནམ་
མཁའི་མཐའ་ཁྱབ་པ། དུས་འཁོར་བ་ཇི་སྲིད་མ་སྟོང་གི་བར་
དུ་རྒྱུན་མི་འཆད་པར། སྐྱབས་གནས་དཀོན་མཆོག་རྒྱ་མཚོའི་
སྤྱན་ལམ་དུ་འབྱུང་ཞིང་རྒྱས་པ་དང་། མཆོད་སྦྱིན་གྱི་གཏོར་
མ་འདོད་པའི་ཡོན་ཏན་ལྔ་དང་ལྡན་པའི་ཞལ་ཟས་དྭངས་
ཤིང་ཐོགས་པ་མེད་པ་ནམ་མཁའ་དང་མཉམ་པ། མགྲོན་
རྣམས་ཟག་པ་མེད་པའི་བདེ་བ་ཁྱད་པར་ཅན་སྐྱེད་པར་གྱུར་
ཅིག །ཅེས་དང༌། སྤྲོ་ན། ན་མོ་རཏྣ་ཏྲ་ཡཱ་ཡ། ཨོཾ་ན་མོ་བྷ་ག་ཝ་ཏེ།

བཛྲ་སཱ་ར་པྲ་མ་རྡ་ནི། ཏ་ཐཱ་ག་ཏཱ་ཡ། ཨ དྷ་ཏེ་སམྱཀཾ་བུདྡྷ་ཡ།
ཏདྱ་ཐཱ། ཨོཾ་བཛྲ་བཛྲ། མཧཱ་བཛེ། མཧཱ་ཏེ་ཛ་བཛེ། མཧཱ་བིདྱ་བཛྲ།
མ་ཧཱ་བོ་དྷི་ཙིཏྟ་བཛེ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ། སརྦ་
ཀརྨ་ཨཱ་བ་ར་ཎ་བི་ཤོ་དྷ་ན་བཛེ་སྭཱཧཱ། ལན་གསུམ། རང་གི་སྙིང་
ག་ནས་འོད་ཟེར་འཕྲོས་པས་བླ་མ་རྒྱལ་བ་སྲས་དང་བཅས་པ་
ཨོཾ་བཛྲ་ས་མཱ་ཛ ཚོགས་ཞིང་མཁའ་ཁྱབ་ཏུ་སད་པ་རྟེན་དང་
དབྱེར་མེད་དུ་བཞུགས་པར་མོས་ལ་རྒྱས་པར་སྤྲོ་ན་ངོར་ཆེན་རྡོ་རྗེ་འཆང་
ཆེན་པོས་མཛད་པའི་ཡན་ལག་བདུན་པའི་ཆོ་ག་བསོད་ནམས་རབ་རྒྱས་ལྟར་རམ།
དེ་ཙམ་མི་ནུས་ན། ཇི་སྙེད་སུ་དག་སོགས་ནས། བདེ་བར་གཤེགས་པ་
ཅེས་པའི་བར་དང༌། སངས་རྒྱས་ཐམས་ཅད་འདུས་པའི་སྐུ། །ཞེས་
སོགས་དང་། མགོན་པོ་ཐུགས་རྗེ་ཆེ་ལྡན་པ། །སོགས་དང་། ཕྱག་བྱར་
འོས་པ་ཐམས་ཅད་ལ། ། མེ་ཏོག་དམ་པ་ཕྲེང་བ་དམ་པ་དང་།
སོགས་ནས་རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །ཞེས་པའི་
བར་དང་། མཆོད་པའི་སྤྲིན་གྱི་གཟུངས་དང་བཅས་མཆོད་པ་འབུལ། མཎྜལ་ཚོམ་
བུ་བདུན་མ་དང་སོ་བདུན་མ་གང་རིགས་ཚར་གྲངས་ཇི་ལྟར་ནུས་པར་བྱ། དེ་ནས།
འདོད་ཆགས་ཞེ་སྡང་གཏི་མུག་དབང་གིས་ནི། ཞེས་སོགས་ཡན་
ལག་ལྷག་མ་རྣམས་བཟང་སྤྱོད་ལྟར་བགྱིས་པའི་མཐར། ཐལ་མོ་སྦྱར་བས་བཏུད་དེ།
ཕྱོགས་བཅུ་དུས་གསུམ་གྱི་བླ་མ་ཡི་དམ་སངས་རྒྱས་དང་བྱང་
ཆུབ་སེམས་དཔའི་ཚོགས་དང་བཅས ་པ་རྣམས་བདག་ལ་
དགོངས་སུ་གསོལ། ཁྱེད་རྣམས་ལ་མཁྱེན་པའི་ཡེ་ཤེས། བརྩེ་
བའི་ཐུགས་རྗེ། མཛད་པའི་ཕྲིན་ལས་བསམ་གྱིས་མི་ཁྱབ་པ་
མངའ་བ་ལགས་པས། སངས་རྒྱས་ཀྱི་བསྟན་པ་རིན་པོ་ཆེ་དར་
ཞིང་རྒྱས་པ། བླ་མ་བདེ་བར་གཤེགས་པ་རྣམས་ཀྱི་ཐུགས་ཀྱི་
དགོངས་པ་རྫོགས་པ། ད་ལྟར་ཞལ་བཞུགས་པའི་བསྟན་འཛིན་
གྱི་སྐྱེས་བུ་དམ་པ་རྣམས་སྐུ་ཁམས་བཟང་ཞིང་སྐུ་ཚེ་རིང་བ་
དང་རྣམ་པར་དཀར་བའི་ཕྲིན་ལས་ཕྱོགས་བཅུར་རྒྱས་པ།
སེམས་ཅན་རྣམས་ལ་བདེ་སྐྱིད་ཀྱི་དཔལ་ཕུན་སུམ་ཚོགས་པ་
རྫོགས་ལྡན་དུས་ཀྱི་འབྱོར་པ་ལྟར་རྒྱས་པ་དང་། ཁྱད་པར་དུ་
བདག་ཅག་དཔོན་སློབ་ཡོན་མཆོད་སྦྱིན་པའི་བདག་པོ་འཁོར་
དང་བཅས་པའི་དུས་མ་ཡིན་པར་འཆི་བའི་འཇིགས་པ་མཐའ་
དག་ཞི་ཞིང་། ཚེ་བསོད་དཔལ་འབྱོར་ཡེ་ཤེས་ཡོན་ཏན་ཐམས་
ཅད་གོང་ནས་གོང་དུ་འཕེལ་ཞིང་རྒྱས་ཏེ་ཇི་ལྟར་བསམ་པའི་
དོན་ཐམས་ཅད་ཆོས་དང་མཐུན་པར་ཡིད་བཞིན་དུ་འགྲུབ་
པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ་ཅིང་རྟེན་ལ་མེ་
ཏོག་འཐོར། དེ་ནས་སྨོན་ལམ་གདབ་མཁན་རྣམས་ཀྱིས་བཟང་པོ་སྤྱོད་པའི་སྨོན་
ལམ་གསལ་དག་སྙན་གསུམ་དང་ལྡན་པས་འདོན་ཅིང་། གུང་ཚིགས་ཀྱི་བྱ་བ་
སོགས་ཀྱང་རེས་མོས་ཀྱིས་གསུང་རྒྱུན་མི་ཆད་པར་ཚར་བརྒྱ་རྩ་བརྒྱད་དམ། ཉི་ཤུ་
རྩ་གཅིག་ཚང་བར་བྱ། ཆོ་ག་མཁན་པོས་དེའི་བར་དུ་ཡན་ལག་བདུན་པ་སྔར་
བཞིན་གྲངས་གསོག་ཅིང་། སྨོན་ལམ་ཚར་རེ་སོང་བ་དང་བསྟུན་སྔར་བཞིན།
ཕྱོགས་བཅུ་དུས་གསུམ་སོགས་གསོལ་བ་ལན་གསུམ་རེ་གདབ་ཅིང་མེ་ཏོག་འཐོར།
གསུམ་པ་རྗེས་ནི། སྨོན་ལམ་གྱི་གྲངས་རྫོགས་པ་ན། ཐམས་ཅད་མགྲིན་གཅིག་ཏུ་
གཏང་རག་གི་སླད་སྔར་བཞིན་ཡན་ལག་བདུན་པ་དང་། སྔར་བྱིན་གྱིས་བརླབས་
པའི་གཏོར་མ་དང་པོ་ཕྱོགས་སྐྱོང་དང་། གཉིས་པ་འབྱུང་པོ་ལ། བདག་མེད་པའི་

རྣལ་འབྱོར་དྲན་པའི་ངང་མགྲོན་དགུག་པ་སོགས་ཆ་གསུམ་ལྟར་བྱས་ནས་བཏང་
བའམ། བསྡུ་ན་ཕྱོགས་སྐྱོང་ལ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་
ར་ཨཱཉྩཀ ཆ་ཡ་ཛ ཡིས་མགྲོན་དགུག ཨོ་ད་ཤ་དི་ཀ་ལོ་ཀ་པཱ་ལ་ས་
པ་རི་ཝཱ་ར་ན་མསརྦ་ཏ་ཐཱ་ག་ཏེ་བྷོ་བི་ཤྭ་སོགས་ལན་གསུམ་གྱིས་
བསྔོ། ཕྱོགས་སྐྱོང་འཁོར་དང་བཅས་པ་རྣམས། མཆོད་སྦྱིན་
གཏོར་མ་འདི་བཞེས་ལ། །སོགས་ཀྱིས་ཕྲིན་ལས་བཅོལ། ཨོཾ་ད་ཤ་དི་
ཀ་ལོ་ཀ་པཱ་ལ་ས་པ་རི་ཝཱ་ར་གཙྪ་ཡིས་གཤེགས་སུ་གསོལ། འབྱུང་པོ་ལ།
ཨོཾ་མ་ཧཱ་བྷཱུ་ཏ་ས་པ་རི་ཝཱ་ར་ཨ་ཀརྨ་ཡ་ཛ ཡིས་མགྲོན་དགུག །ཨོ་
མ་ཧཱ་བྷཱུ་ཏ་ས་པ་རི་ཝཱ་ར་ན་མ་སརྦ་ཏ་ཐཱ་ག་ཏ་སོགས་ལན་གསུམ་
གྱིས་བསྔོ། འཇིག་རྟེན་པ་ཡི་འབྱུང་པོ་རྣམས། །མཆོད་སྦྱིན་གཏོར་
མ་འདི་སྣོམས་ལ། །ཆོས་དོན་བདེན་པ་ལ་གནས་ཤིང་། །ཞི་ཞིང་
དུལ་བའི་སེམས་སུ་མཛོད། །བདག་ཅག་བྱང་ཆུབ་མ་ཐོབ་བར། །
གེགས་མེད་བར་ཆད་མེད་པ་དང་། །དམ་ཚིག་གནས་ལ་གནས་
མཛོད་ལ། །བྱང་ཆུབ་སྒྲུབ་པའི་གྲོགས་ཀྱང་མཛོད།། ཅེས་ཕྲིན་ལས་
བཅོལ། མ་ཧཱ་བྷཱུ་ཏ་ས་པ་རི་ཝཱ་ར་གཙྪ་ཡིས་གཤེགས་སུ་གསོལ། དེ་ནས་
ཚོགས་ཞིང་རྣམས་ཀྱི་སྤྱན་སྔར། མ་འབྱོར་པ་དང་སོགས་ཀྱིས་ནོངས་པ་
བཤགས། འདིར་ནི་གཟུགས་དང་ལྷན་ཅིག་ཏུ། །སོགས་ཀྱིས་བརྟན་བཞུགས་བྱ།
སླར་ཡང་ཡན་ལག་བདུན་པ་དང་བཅས་པའི་བཟང་སྤྱོད་སྨོན་ལམ་ཚར་གཅིག་གི་
མཐར། དཀོན་མཆོག་གསུམ་གྱི་བདེན་པ་དང་། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་དང་། །

ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་།
ཆོས་ཀྱི་དབྱིངས་རང་བཞིན་རྣམ་པར་དག་ཅིང་བསམ་གྱིས་
མི་ཁྱབ་པའི་སྟོབས་དང་། ཁྱད་པར་དུ་འཕགས་པ་བཟང་པོ་
སྤྱོད་པའི་སྨོན་ལམ་གྱི་རྒྱལ་པོའི་དོན་ཡིད་ལ་དྲན་ཞིང་ཚིག་
ཁ་ཏོན་དུ་བགྱིས་པའི་མཐུ་དང་ནུས་པ་ལ་བརྟེན་ནས། བདག་
ཅག་དཔོན་སློབ་ཡོན་མཆོད་རྒྱུ་སྦྱོར་བ་འཁོར་དང་བཅས་
པའི་དུས་མ་ཡིན་པར་འཆི་བའི་འཇིགས་པ་བག་ཆགས་དང་
བཅས་པ་མཐའ་དག་ཞི་ཞིང་ཕྱིར་བཟློག་པ་དང་། ཚེ་བསོད་
དཔལ་འབྱོར་ཡེ་ཤེས་ཡོན་ཏན་ཐམས་ཅད་གོང་ནས་གོང་དུ་
འཕེལ་ཞིང་རྒྱས་ཏེ། ཆོས་དང་མཐུན་པའི་དོན་ཐམས་ཅད་
ཡིད་བཞིན་དུ་འགྲུབ་པར་གྱུར་ཅིག། ཅེས་དགེ་བ་བསྔོ་ཞིང་སྨོན་ལམ་
གདབ། སྟོན་མཆོག་དམ་པ་སོགས་ཤིས་པ་བརྗོད་པའི་ཚིགས་སུ་བཅད་པས་
མཐའ་བརྒྱན། སྦྱིན་པའི་བདག་པོས་ཀྱང་དགེ་སློང་རྣམས་ལ་སྨན་ལ་སོགས་པ་འི་
བསྙེན་བཀུར་བ་དང་མེ་ཏོག་ཀྱང་དབུལ་བར་བྱའོ། །དེ་ལྟར་བགྱིས་པས། གནས་
སྐབས་དུས་མ་ཡིན་པར་འཆི་བའི་འཇིགས་པ་ལས་གྲོལ་ཞིང་། ཚེ་བསོད་དང་ལ་
འབྱོར་རྒྱས་པ་དང༌། ཕྱི་མ་དག་པའི་ཞིང་ཁམས་བདེ་བ་ཅན་དུ་དབུགས་འབྱིན་
པར་འགྱུར་བ་སོགས་ཕན་ཡོན་བསམ་གྱིས་མི་ཁྱབ་པ་ཉིད་དོ། །འཆི་བ་བསླུ་བའི་
ཆོ་ག་ནི། །རིང་འཚོའི་དཔལ་སྟེར་འདི་བགྱིས་པས། འགྲོ་ཀུན་ཚེ་དང་ཡེ་ཤེས་ཀྱི། །
སྣང་བ་དམ་པས་མཛེས་གྱུར་ཅིག །ཅེས་པའང་མཆིམས་སྟོན་ཐམས་ཅད་མཁྱེན་པ་
ནམ་མཁའ་གྲགས་ཀྱི་ཞལ་སྔ་ནས་ཀྱི་གསུང་རབ་ཇི་ལྟ་བ་ལ། སྐབས་སུ་བབས་པའི་
ངག་འདོན་གྱི་མཚམས་སྦྱོར་ཅུང་ཟད་དང་བཅས་ཏེ་འཇུག་བདེ་སྙིང་པོར་དྲིལ་པ་
འདི་ཡང་། ཤཱཀྱའི་དགེ་སློང་མལྦུ་གྷོ་ཥས་སྦྱར་བ་སརྦ་དཱ་མངྒ་ལཾ་བྷ་བ་ཏུ།།

༄༅། །སྒྲོལ་མ་མཎྜལ་བཞི་པའི་ཆོ་ག་བྱ་ཚུལ་
གསལ་བའི་སྒྲོན་མེ་ཞེས་བྱ་བ་
བཞུགས་སོ། །
གང་གི་མཚན་ཙམ་འཛིན་ཅིང་དྲན་པས་ཀྱང་། །མཆོག་
དང་ཐུན་མོང་དངོས་གྲུབ་སྩོལ་མཛད་པ། །གཏན་གྱི་སྐྱབས་
གཅིག་རྗེ་བཙུན་བཅོམ་ལྡན་མར། །ཉེར་བཏུད་དེ་མཉེས་བྱེད་
པའི་ཆོ་ག་འབྲི། །འདིར་རྗེ་བཙུན་སྒྲོལ་མའི་མཎྜལ་བཞི་པ་བྱ་བར་འདོད་པས་
གནས་ཁང་བྱི་དོར་བྱས་པའི་དབུས་སུ་སྟེགས་བུ་ཇི་ལྟར་རིགས་པ་སྟེགས་ཁེབས་
སོགས་ཀྱིས་བཀབ་པའི་སྟེང་དུ་རྗེ་བཙུན་མའི་བྲིས་འབུར་གྱི་རྟེན་ཡོད་ན་བཤམ། །
དེའི་མདུན་དུ་མཎྜལ་ཚོམ་བུ་བདུན་མ་བཞི་བཤམ། མེད་ན་མཎྜལ་གཅིག་ལ་བསྐྱར་
ནས་འབུལ། །གཏོར་མ་ཟླུམ་པོ་བཞིའམ་གཅིག་པུས་ཀྱང་རུང་། །ཡོན་ཆབ། སྤོས།
མར་མེ། ཞལ་ཟས་རྣམས་བཞིའམ་བསྡུ་ན་ཚར་རེ་ལ་ཁ་གསོས་ཀྱང་ཆོག །དེ་ནས་
སྟན་བདེ་བ་ལ་འདུག་ནས་ཁ་བཤལ་ཐོག་མར་མཆོད་པ་རྣམས། ཨོཾ་ཨ་མྲྀ་ཏས་
བསང་། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ་ༀ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་
རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་གང་
བར་གྱུར། ཨོཾ་བཛྲ་ཨགྷཾ་ནས། ཤཔྟ་ཨཱ་ཧཱུྃ་བར་དང་དྷརྨཱ་ར་ཎི་ཏ་
སོགས་ནས་བརྗོད་ལ་ཏིང་ཤག་དཀྲོལ། སངས་རྒྱས་ཆོས་ཚོགས་ཚར་གསུམ།
རང་གི་སྙིང་ག་ནས་འོད་ཟེར་འཕྲོས་པས་བླ་མ་རྒྱལ་བ་སྲས་

དང་བཅས་པ་ཨོཾ་བཛྲ་ས་མ་ཛ༔ སངས་རྒྱས་ཐམས་ཅད་འདུས་
པའི་སོགས་བློ་ཀ་གཅིག མགོན་པོ་ཐུགས་རྗེ་ཆེ་ལྡན་སོགས་གློ་ཀ་གཅིག་
དག་པས་འདོད་ཆགས་བྲལ་བའི་སོགས་བློ་ཀ་གཅིག གྲོལ་ནས་གྲོལ་
བའི་སོགས་བློ་ཀ་གཅིག ཕྱག་བྱར་འོས་པ་སོགས་ཤློ་ཀ་གཅིག་གིས་ཕྱག་བྱ།
ས་གཞི་སྤོས་ཆུས་སོགས་མཇུག་ཏུ། གུ་རུ་ཏུ་རཏྣ་མཎྜལ་ལ་པཱུ་ཛ་
མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུཾ་ཞེས་པ་ས་མཎྜལ་འབུལ། མཁྱེན་
བརྩེ་ནུས་ལྡན་རྒྱལ་བ་སྲས་བཅས་རྣམས། །བདག་ལ་བརྩེ་བ་
ཆེན་པོས་ཉེར་དགོངས་ནས། །འགལ་རྐྱེན་བར་ཆད་ཐམས་
ཅད་ཞི་བ་དང་། །བསམ་དོན་ཡིད་བཞིན་འགྲུབ་པར་མཛད་
དུ་གསོལ། །ཞེས་གསོལ་བ་འདེབས་སོ། །དེ་ནས་རྗེ་བཙུན་མ་ལ་མཎྜལ་གཞུང་
འབུལ་བའི་དང་པོ་ནི། རང་གི་སྙིང་ག་ནས་འོད་ཟེར་འཕྲོས་པས་ལྷོ་
ཕྱོགས་པོ་ཏ་ལ་ནས་རྗེ་བཙུན་མ་འཕགས་མ་སྒྲོལ་མའི་ལྷ་
ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛ པོ་ཏ་ལ་ཡི་
གནས་མཆོག་སོགས་བློ་ཀ་གཅིག ཨོ་པདྨ་ཀ་མ་ལ་ཡེ་སྟི། ལྷ་དང་
ལྷ་མིན་སོགས་ཤློ་ཀ་གཅིག ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྱུ་པཱུ་ཛ་
ཨཱ་ཧཱུྃ། དེ་བཞིན་དུ་པཱ་པཾ་ནས། ཤབྡའི་བར་འདོན་པར་བསྒྱུར། ས་གཞི་
སྤོས་ཆུས་སོགས་ནས། གུ་རུ་ཏཱ་རེ་བཛྲ་སོགས་ནས། ཧཱུྃ་གི་བར་བརྗོད།
ཕྱག་འཚལ་ཉེར་གཅིག་ཚར་གཉིས་བརྗོད། ཕྱག་འཚལ་བ་དང་མཆོད་
ཅིང་བཤགས་པ་དང་སོགས་གློ་ཀ་གཅིག ཨོ་ཏཱ་རེ་ཏུཏྟཱ་རེ་ཏུ་རེ་
སཱཧཱ། ཡི་གེ་བཅུ་པ་ཉེར་གཅིག་བཟླ། ཏཱ་རེ་ཉེར་གཅིག་བགྲང་། དེ་ནས། རྗེ་

བཙུན་བཅོམ་ལྡན་འདས་མ་ཐུགས་རྗེ་ཅན་སོགས་སམ། བསྡུ་ན།
འཕགས་མ་སྒྲོལ་མ་བདག་ལ་དགོངས་སུ་གསོལ། །བདག་གི་
ཉེར་འཚེ་མ་ལུས་ཀུན་ཞི་ནས། །མཐུན་རྐྱེན་རེ་བའི་འབྲས་བུ་
མ་ལུས་པ། །འབད་མེད་ལྷུན་གྱིས་གྲུབ་པར་མཛད་དུ་གསོལ།
ཅེས་བརྗོད། གཉིས་པ་ནི་ཡང་། ལྷ་དང་ལྷ་མིན་སོགས་བློ་ཀ་གཅིག མཆོད་པ་
དང་། མཎྜལ་བློ་ཀ། ཕྱག་འཚལ་ཉེར་གཅིག་ཚར་གསུམ། ཕྱག་འཚལ་བ་དང་
སོགས། ཡི་གེ་བཅུ་པ་དང་ཏ་རེ་གཉིས་གོང་བཞིན་བགྲངས། འཕགས་པ་སྒྲོལ་
མ་སོགས། གསོལ་གདབ་བྱ། གསུམ་པ་ནི། ལྷ་དང་ལྷ་མིན་སོགས་ཀྱིས་བསྟོད་
ནས། ཤརྡའི་བར་གྱིས་མཆོད། ས་གཞི་སྤོས་ཆུས་སོགས་མཎྜལ་འབུལ། ཕྱག་
འཚལ་ཉེར་གཅིག་ཚར་བདུན། ཨཱརྱ་ཏཱ་རེ་ཨགྷཾ་ནས། ཤབྟའི་བར། ལྷ་མོ་
ལ་གུས་སོགས་དང་ཡི་གེ་བཅུ་པ་དང་ཏཱ་རེ་གཉིས་གོང་བཞིན། འཕགས་པ་
སྒྲོལ་མ་བདག་ལ་དགོངས་སུ་གསོལ། ཞེས་སོགས་བློ་ཀ་གཅིག་གིས་
གསོལ་བ་བཏབ། དེ་ནས་ཨགྷཾ་ནས་ཤབྲའི་བར། ཕྱག་བྱར་འོས་པ་ཐམས་
ཅད་ལ་ཞེས་སོགས་བློ་ཀ་གཅིག །ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་དང་རྗེ་བཙུན་
མ་འཕགས་མ་སྒྲོལ་མའི་ལྷ་ཚོགས་ཐམས་ཅད ་བདག་ལ་
དགོངས་སུ་གསོལ། ཁྱེད་རྣམས་ལ་མཁྱེན་པའི་ཡེ་ཤེས་བརྩེ་
བའི་ཐུགས་རྗེ་སྐྱོབ་པའི་ནུས་མཐུ་བསམ་གྱིས་མི་ཁྱབ་པ་
མངའ་བ་ལགས་པས། ཕན་བདེའི་འབྱུང་གནས་ཀུན་མཁྱེན་
རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་

གནས་པ་དང་། བླ་མ་དམ་པ་བདེ་བར་གཤེགས་པ་རྣམས་ཀྱི་
ཐུགས་དགོངས་རྫོགས་པ་དང་། ད་ལྟ་ཞལ་བཞུགས་པ་ཐམས་
ཅད་སྐུ་ཁམས་བཟང་ཞིང་སྐུ་ཚེ་རིང་ལ་འགྲོ་དོན་འཕེལ་བ་
དང་། དགེ་འདུན་གྱི་སྡེ་ཐམས་ཅད་ཆོས་སྤྱོད་བཅུ་ཡི་སྒྲུབ་པ་
མི་ཉམས་ཤིང་འཕེལ་བ་དང༌། འཇིག་རྟེན་གྱི་ཁམས་ཐམས་
ཅད་དུ་ཆར་ཆུ་དུས་སུ་འབེབས་ཤིང་ལོ་ཕྱུགས་རྟག་ཏུ་ལེགས་
པ་དང་མི་ནད་ཕྱུགས་ནད་ཐམས་ཅད་རྒྱུན་ཆད་ཅིང་དུས་ཀྱི་
འཁྲུགས་པ་ཐམས་ཅད་ཉེ་བར་ཞི་བ་དང༌། ཁྱད་པར་དུ་ཡང་
བདག་ཅག་དཔོན་སློབ་འཁོར་དང་བཅས་པའི་འགལ་རྐྱེན་
བར་ཅད་ཐམས་ཅད་ཞི་ཞིང་། མཐུན་རྐྱེན་བསམ་དོན་ཡིད་
བཞིན་དུ་འགྲུབ་པར་མཛད་དུ་གསོལ། ཞེས་འདོན་དོན་ལ་གསོལ་བ་
བཏབ། གཏོར་མ་རྣམས་ཆུ་གཙང་གིས་སྦྱངས་ལ། ཨོཾ་ཨ་མྲྀ་ཏས་བསང་། སྭཱ་
བྷཱ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་
སྣོད་ཡངས་ཤིང་རྒྱ་ཆེ་བ་གཏོར་མ་བདུད་རྩིའི་རྒྱ་མཚོ་ཆེན་
པོར་གྱུར། ཨོཾ་ཨཱཿཧཱུྃ། ལན་གསུམ། ཨོཾ་ཨཱརྨ་ཏཱ་རེ་ཨོ་ཨ་ཀཱ་རོ་མུ་ཁཾ་
སོགས་གསུམ། ཨརྒྱུ་ནས་ཤབྲའི་བར། ལྷ་དང་ལྷ་མིན་ཅོད་པན་གྱིས་
སོགས་ཀྱིས་བསྟོད། གཉིས་པ་ཨོཾ་ཨཱཿཧཱུྃ་ལན་གསུམ། ཨོཾ་ཨ་ཀཱ་རོ་ལན་གསུམ་
གྱིས་ཕུལ། མཆོད་སྦྱིན་གཏོར་མ་དམ་པ་འདི། །ཆོས་སྐྱོང་སྲུང་
མའི་ཚོགས་ལ་འབུལ། །སངས་རྒྱས་བསྟན་པ་དར་པ་དང༌། །
བདག་གི་ཕྲིན་ལས་འགྲུབ་པར་མཛོད། །གསུམ་པ་ཨོ་ཨཱཧཱུྃ་ལན་

གསུམ། ན་མསརྦ་སོགས་ལན་གསུམ། དེའི་རྗེས་སུ་དེ་བཞིན་གཤེགས་པ་བཞིའི་
མཚན་བརྗོད། མཆོད་སྦྱིན་གཏོར་མ་དམ་པ་འདི། །རིགས་དྲུག་
སེམས་ཅན་རྣམས་ལ་སྦྱིན། །བཀྲེས་སྐོམ་སྡུག་བསྔལ་ཞི་བ་དང༌།།
བྱང་ཆུབ་སེམས་དང་ལྡན་གྱུར་ཅིག །བཞི་པ་ཨོ་ཨཱཧཱུྃ། སམྦྷ་ར་
ལན་གསུམ། དེ་བཞིན་གཤེགས་པ་བཞིའི་མཚན་བརྗོད། མཆོད་སྦྱིན་གཏོར་
མ་དམ་པ་འདི། །གཞི་བདག་གནས་བདག་ཐམས་ཅད་ལ། །
གུས་པས་འབུལ་གྱིས་བཞེས་ནས་ཀྱང་། །འཇིག་རྟེན་བདེ་ཞིང་
ཆོས་འཕེལ་དང་། །བསམ་དོན་ཡིད་བཞིན་འགྲུབ་པར་མཛོད། །
ཅེས་པའི་མཐར་ཡིག་བརྒྱ་ལན་གསུམ་དང་། མ་འབྱོར་པ་དང་སོགས་ནས་
བཟོད་པར་མཛོད། །བག་མེད་སྤྱོད་པ་མ་དག་པས། །ཆོ་ག་
གཞུང་བཞིན་མ་ལྕོགས་དང༌། །ལྷག་ཆད་འགལ་འཁྲུལ་ཅི་
མཆིས་པ། །ཐུགས་རྗེས་བཟོད་པར་མཛད་དུ་གསོལ། །སྒྲོལ་མའི་
རྟེན་ཡོད་ན། ཨོ་སུ་པྲ་ཏིཥྛ་བཛྲ་ཡེ་སྭཱ་ཧཱ་ཞེས་མེ་ཏོག་གཏོར། རྟེན་མེད་ན་
ཡེ་ཤེས་པ་གཤེགས་སུ་གསོལ། །དགེ་བ་འདི་ཡིས་མྱུར་དུ་བདག།
རྗེ་བཙུན་སྒྲོལ་མ་འགྲུབ་གྱུར་ནས་སོགས་བསྔོ་སྨོན་བཀྲ་ཤིས་བརྗོད་
པར་བྱའོ། །དངོས་གྲུབ་ཉེར་སྩོལ་བཅོམ་ལྡན་མར། །བསྟོད་སྒྲུབ་གསོལ་བ་བཏབ་
པའི་ཐབས། །གོང་མའི་གསུང་ལས་ཉེར་བཏུས་ཏེ། །བློ་གསལ་བཞེད་པ་སྐོང་ཕྱིར་
སྦྱར། །ཞེས་སྒྲོལ་མ་མཎྜལ་བཞི་བའི་ཆོ་ག་བྱ་ཚུལ་འདི་འདྲ་རབ་འབྱམས་སྨྲ་བ་
པདྨ་ཆོས་འཕེལ་གྱིས་བཀའ་གནང་ལྟར། རྗེ་བཙུན་ཆེན་པོའི་གསུང་རབ་ལས་
མདོར་བསྡུས་གོ་བདེ་བར་ཤཱཀ་བཙུན་ལྷུན་གྲུབ་ཀྱིས་དབེན་གནས་རྨོར་དགོན་
པར་གྱིས་ང་འོ།། །།

༄༅། །གསོལ་འདེབས་པ་བསམ་པ་ལྷུན་གྲུབ་མ་
བཞུགས་སོ། ། །
ཨེ་མ་ཧོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ སྣང་
བ་མཐའ་ཡས་ཐུགས་རྗེའི་བྱིན་རླབས་གཡོས༔ སྤྲུལ་སྐུ་པདྨ་
འབྱུང་གནས་བྱིན་བརླབས་ཏེ༔ འཛམ་བུ་གླིང་དུ་འགྲོ་བའི་
དོན་ལ་བྱོན༔ འགྲོ་དོན་རྒྱུན་ཆད་མེད་པའི་ཐུགས་རྗེ་ཅན༔ ཨོ་
རྒྱན་པདྨ་འབྱུང་གནས་ལ་གསོལ་བ་འདེབས༔ བསམ་པ་ལྷུན་
གྱིས་འགྲུབ་པར་བྱིན་གྱིས་རློབས རྒྱལ་པོ་ཁྲི་སྲོང་སྡེའུ་བཙན་
མན་ཆད་ནས༔ ཆོས་རྒྱལ་གདུང་བརྒྱུད་མཐའ་ལ་མ་སྟོངས་
བར༔ དུས་གསུམ་རྒྱུན་ཆད་མེད་པར་བྱིན་གྱིས་རློབས༔ བོད་
ཀྱི་ཆོས་སྐྱོང་རྒྱལ་པོ་གཉེན་གཅིག་པུ༔ རྒྱལ་པོ་ཆོས་སྤྱོད་སྐྱོང་
བའི་ཐུགས་རྗེ་ཅན༔ ཨོ་རྒྱན་x བསམ་པ་སྐུ་ནི་ལྷོ་ནུབ་སྲིན་
པོའི་ཁ་གནོན་མཛད༔ ཐུགས་རྗེས་བོད་ཀྱི་སེམས་ཅན་ཡོངས་
ལ་གཟིགས། །མ་རིག་ལོག་པའི་སེམས་ཅན་འདྲེན་པའི་དཔལ། །
ཉོན་མོངས་འདུལ་ཀའི་སེམས་ཅན་ཐབས་ཀྱི་འདུལ༔ བརྩེ་
གདུང་རྒྱུན་ཆད་མེད་པའི་ཐུགས་རྗེ་ཅན༔ ཨོ་རྒྱན་བསམ་
པ་x དུས་ངན་སྙིགས་མའི་མཐའ་ལ་ཐུག་པའི་ཚེ༔ ནང་རེ་
དགོང་རེ་བོད་ཀྱི་དོན་ལ་བྱོན༔ ཉི་ཟེར་འཆར་དུས་མདངས་

ལ་བཅིབས་ཏེ་བྱོན༔ ཡར་ངོ་ཚེས་བཅུའི་དུས་སུ་དངོས་སུ་བྱོན༔
བསམ་པ་x ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་
ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་དུག་
ལྔ་རང་རྒྱུད་སྤྱོད་པའི་ཚེ༔ དེ་འདྲའི་དུས་ན་གུ་རུའི་ཐུགས་
རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔
ཨོ་རྒྱན་X བསམ་པ་x ཧོར་སོག་འཇིགས་པའི་དམག་གིས་
མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་
ཚེ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་
ལྷ་སྲིན་སྡེ་བརྒྱད་འཁོར་དང་བཅས༔ ཧོར་སོག་དམག་དཔུང་
ཟློག་པར་ཐེ་ཚོམ་མེད༔ ཨོ་རྒྱན་བསམ་པ་x སེམས་ཅན་སྒྱུ་
ལུས་འཇིག་པའི་ནད་བྱུང་ཚེ༔ མི་གཟོད་སྡུག་བསྔལ་ནད་ཀྱིས་
ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔
ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་
ཆད་ངེས་པར་སེལ༔ ཨོ་རྒྱན་× བསམ་པ་x འབྱུང་བ་དགྲར་
ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་
ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔
ཨོ་རྒྱན་མཁའ་འགྲོ་ནོར་ལྷའི་ཚོགས་དང་བཅས༔ དབུལ་
ཕོངས་བཀྲེས་སྐོམ་སེལ་བར་ཐེ་ཚོམ་མེད༔ ཨོ་རྒྱན་བསམ་
པ་X ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་

ཟོལ་ཟོག་མེད་པའི་དཔའ་གདེང་གིས༔ ཡིད་གཉིས་ཐེ་ཚོམ་
མེད་པར་གསོལ་བ་འདེབས༔ ཨོ་རྒྱན་ཡི་དམ་ལྷ་དང་དབྱེར་
བསམ་པ་x སྦས་ཡུལ་ནགས་ཁྲོད་དབེན་ས་སྙོམས་པའི་ཚེ༔ ཁ་
ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས་ཐེ་
ཚོམ་མེད་པར་གསོལ་བ་འདེབས༔ ཨོ་རྒྱན་གཞི་བདག་གཉན་
པོའི་འཁོར་དང་བཅས༔ ཆོས་མཛད་ལམ་སྣ་འདྲེན་པར་ཐེ་
ཚོམ་མེ༔ ཨོ་རྒྱན་བསམ་པ་x སྟག་གཟིག་དོམ་དྲེད་དུག་
སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམ་
པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་
རྒྱན་དཔའ་བོའི་གིང་དང་སྲུང་མར་བཅས༔ གདུག་པའི་སེམས་
ཅན་སྐྱོད་པར་ཐེ་ཚོམ་མེད༔ ཨོ་རྒྱན་x བསམ་པ་ས་ཆུ་མེ་
རླུང་འབྱུང་བའི་བར་ཆད་ཀྱིས༔ སྒྱུ་ལུས་བ་ཡར་པོ་འཇིགས་ལ་
ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས
ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་
ཞི་བར་ཐེ་ཚོམ་མེད༔ ཨོ་རྒྱན་བསམ་པ་ལམ་སྲང་འཇིགས་
པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་
ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔
ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཱ་ར་མི་རྒོད་རྔམ་
སེམས་བརླག་པར་བྱེད༔ ཨོ་རྒྱན་x བསམ་པ་xགང་ཞིག་

གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་
པོས་འདེབས་ཤིང་ཉེན་པ་ན༔ ཡིད་གཉིས་ཐེ་ཚོམ་མེད་པར་
གསོལ་བ་འདེབས༔ ཨོ་རྒྱན་རྡོ་རྗེའི་གུར་དང་ལྡན་པ་ཡིས
གཤེད་མ་བྱེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན་
བསམ་པ་x ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་
གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས་ཐེ་ཚོམ་
མེད་པར་གསོལ་བ་འདེབས༔ ཨོ་རྒྱན་སྣང་བ་མཐའ་ཡས་སྤྲུལ་
པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ ཨོ་རྒྱན་བསམ་
པ་x སྒྱུ་ལུས་གཡར་པོ་ཞིག་པའི་བར་དོ་རུ འཁྲུལ་སྣང་ཉིང་
འཁྲུལ་སྡུག་བསྔལ་ཉེན་པ་ན༔ ཡིད་གཉིས་ཐེ་ཚོམ་མེད་པར་
གསོལ་བ་འདེབས༔ ཨོ་རྒྱན་དུས་གསུམ་མཁྱེན་པའི་ཐུགས་རྗེ་
ཡིས འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན་
བསམ་པ་x གཞན་ཡང་ལས་དང་རྐྱེན་གྱི་དབང་གྱུར་ཏེ
འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས་
ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་བདེ་ཆེན་རྒྱལ་
པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་
བྱེད༔ ཨོ་རྒྱན་x བསམ་པ་x འགྲོ་དྲུག་སྡུག་བསྔལ་ཆེན་པོས་
ཉེན་པ་དང་༔ ཁྱད་པར་བོད་ཀྱི་རྗེ་འབངས་སྡུག་བསྔལ་ན
དད་གུས་མོས་པའི་གདུང་ཤུགས་དྲག་པོ་ཡིས༔ ཡིད་གཉིས་ཐེ་
ཚོམ་མེད་པར་གསོལ་བ་འདེབས༔ ཨོ་རྒྱན་ཐུགས་རྗེས་འཕོ་

འགྱུར་མེད་པར་གཟིགས༔ ཨོ་རྒྱན་པདྨ་འབྱུང་གནས་ལ་གསོལ་
བ་འདེབས༔ བསམ་པ་ལྷུན་གྱི་གྲུབ་པར་བྱིན་གྱིས་རློབས༔ ཞེས་
གསུངས་སོ༔ ས་མ་ཡཱ༔ རྒྱ་རྒྱ་རྒྱ༔ ཆུ་ཕོ་འབྲུག་གི་ལོ་རུ་ལག་རྒྱང་གི་ལྷ་ཁང་ནས
སྤྲུལ་སྐུ་བཟང་པོ་གྲགས་པས་གཏེར་ནས་བཏོན་ཏེ༔ རིག་འཛིན་ཆེན་པོ་རྒོད་ཀྱི་
ལྡེམ་འཕྲུ་ཅན་ལ་གཏད༔ རིག་འཛིན་ཆེན་པོས་ཤོག་སེར་ལས་བསྒྱུར་བའོ༔
༄༅། །བླ་མའི་ཐུགས་སྒྲུབ་བར་ཆད་ཀུན་སེལ་ལས་གསོལ་
འདེབས་བར་ཆད་ལམ་སེལ་མ་
བཞུགས་སོ། །
ཨོ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུཾ༔ ཆོས་སྐུ་སྣང་བ་མཐའ་
ཡས་ལ་གསོལ་བ་འདེབས༔ ལོངས་སྐུ་ཐུགས་རྗེ་ཆེན་པོ་ལ་
གསོལ་བ་འདེབས༔ སྤྲུལ་སྐུ་པདྨ་འབྱུང་གནས་ལ་གསོལ་བ་
འདེབས༔ བདག་གི་བླ་མ་ངོ་མཚར་སྤྲུལ་པའི་སྐུ༔ རྒྱ་གར་ཡུལ་
དུ་སྐུ་འཁྲུངས་ཐོས་བསམ་མཛད༔ བོད་ཡུལ་དབུས་སུ་ཞལ་
བྱོན་དྲེགས་པ་བཏུལ༔ ཨོ་རྒྱན་ཡུལ་དུ་སྐུ་བཞུགས་འགྲོ་དོན་
མཛད༔ ཐུགས་རྗེས་བདག་ལ་བྱིན་གྱིས་རློབས༔ བརྩེ་བས་
བདག་སོགས་ལམ་སྣ་དྲོངས༔ དགོངས་པས་བདག་ལ་དངོས་
གྲུབ་སྩོལ༔ ནུས་པས་བདག་སོགས་བར་ཆད་སོལ༔ ཕྱི་ཡི་བར་
ཆད་ཕྱི་རུ་སོལ༔ ནང་གི་བར་ཆད་ནང་དུ་སོལ༔ གསང་བའི་

བར་ཆད་དབྱིངས་སུ་སོལ༔ གུས་པས་ཕྱག་འཚལ་སྐྱབས་སུ་
མཆི༔ ཨོཾ་ཨཱཿཧཱུྃ་བཛྲ་གུ་པདྨ་སིདྡྷི་ཧཱུྃ༔ སྐུ་ཡི་ངོ་མཚར་མཐོང་
བའི་ཚེ༔ གཡས་པས་རལ་གྲིའི་ཕྱག་རྒྱ་མཛད༔ གཡོན་པས་
འགུགས་པའི་ཕྱག་རྒྱ་མཛད༔ ཞལ་བགྲད་མཆེ་གཙིགས་གྱེན་
ལ་གཟིགས༔ རྒྱལ་བའི་གདུང་འཛིན་འགྲོ་བའི་མགོན༔ ཐུགས་
ཡིxx ནང་གིxx གསང་བའིxx གུས་པསxx ཨོཾ་ཨཱཉྩཧཱུྃ་བཛྲxx
དམ་ཆོས་རིན་ཆེན་གསན་པའི་ཚེ༔ སྐུ་གསལ་འོད་ཟེར་
མདངས་དང་ལྡན༔ ཕྱག་གཡས་སྡེ་སྣོད་གླེགས་བམ་བསྣམས༔
གཡོན་པས་ཕུར་པའི་པུ་སྟི་བསྣམས༔ ཟབ་མོའི་ཆོས་རྣམས་
ཐུགས་སུ་ཆུད༔ ཡང་ལེ་ཤོད་ཀྱི་པཎྜི་ཏ༔ ཐུགས་རྗེསxx བརྩེ་
བསxx དགོངས་པསxx ནུས་པསxx ཕྱི་ཡིss ནང་གིxx གསང་
བའིsx གུས་པསxx ཨོཾ་ཨཱཧཱུྃxx དམ་ཅན་དམ་ལ་བཏགས་
པའི་ཚེ༔ དྲི་མེད་གནས་མཆོག་ཉམས་རེ་དགའ༔ རྒྱ་གར་བོད་
ཡུལ་ས་མཚམས་སུ༔ བྱིན་གྱིས་བརླབས་ནས་བྱོན་པའི་ཚེ༔ དྲི་
བསུང་སྤོས་ངད་ལྡན་པའི་རི༔ མེ་ཏོག་པདྨ་དགུན་ཡང་སྐྱེ༔ ཆུ་
མིག་བྱང་ཆུབ་བདུད་རྩིའི་ཆུ༔ བདེ་ལྡན་དེ་ཡི་གནས་མཆོག་
ཏུ སྐྱེས་མཆོག་ཚུལ་བཟང་ཆོས་གོས་གསོལ༔ ཕྱག་གཡས་རྡོ་
རྗེ་རྩེ་དགུ་བསྣམས༔ གཡོན་པས་རིན་ཆེན་ཟ་མ་ཏོག༔ རཀྟ་
བདུད་རྩིས་ནང་དུ་གཏམས༔ མཁའ་འགྲོ་དམ་ཅན་དམ་ལ་

བཏགས༔ ཡི་དམ་ཞལ་གཟིགས་དངོས་གྲུབ་བརྙེས༔ ཐུགས་
རྗེསsx བརྩེ་བསxx དགོངས་པསxx ནུས་པསx ཕྱི་ཡིxx ནང་
པ་བཙུགས་པའི་ཚེ༔ གཡའ་རིའི་ནགས་ལ་སྒྲུབ་པ་མཛད
བསྙེན་ཕུར་ནམ་མཁའི་དབྱིངས་སུ་འཕངས རྡོ་རྗེའི་ཕྱག་
རྒྱས་བླངས་ཤིང་བསྒྲིལ༔ བསྒྲིལ་ཞིང་ཙནྡན་ནགས་སུ་འཕངས
མེ་འབར་འཁྲུགས་ཤིང་མཚོ་ཡང་སྐེམ༔ སྲིབ་ཀྱི་མུ་སྟེགས་ས་
གང་བསྲེགས༔ ཡཀྵ་ནག་པོ་རྡུལ་དུ་བརླག༔ འགྲན་གྱི་དོ་མེད་
བདུད་ཀྱི་གཤེད༔ ཐུགས་རྗེསsx བརྩེ་བསxx དགོངས་པསxx
ཨཱཧཱུྃx སྲིན་པོའི་ཁ་གནོན་མཛད་པའི་ཚེ༔ ཁྱེའུ་ཆུང་སྤྲུལ་
སྐུའི་ཆ་ལུགས་ཅན༔ ཡ་མཚན་གཟུགས་བཟང་ཁ་དོག་ལེགས
ཚེམས་འགྲིགས་དབུ་སྐྲ་སེར་ལ་མཛེས༔ དགུང་ལོ་བཅུ་དྲུག་
ལོན་པའི་ཚུལ༔ རིན་ཆེན་རྒྱན་ཆ་སྣ་ཚོགས་གསོལ༔ ཕྱག་གཡས་
འཁར་བའི་ཕུར་པ་བསྣམས༔ བདུད་དང་སྲིན་པོའི་ཁ་གནོན་
མཛད༔ གཡོན་པས་སེང་ལྡེང་ཕུར་པ་བསྣམས༔ མོས་པའི་བུ་
ལ་སྲུང་སྐྱོབ་མཛད༔ མགུལ་ན་ལྕགས་ཀྱི་ཕུར་པ་བསྣམས༔ ཡི་
དམ་ལྷ་དང་གཉིས་སུ་མེད༔ གཉིས་མེད་སྤྲུལ་སྐུ་འཛམ་གླིང་
རྒྱན༔ ཐུགས་རྗེསxx བརྩེ་བསsx དགོངས་པསxx ནུས་པསxx

ཡི་ཡུལ་དུ་དགོངས་པའི་ཚེ༔ མེ་དཔུང་ཤོད་ཀྱི་ས་གཞི་ལ
མདའ་རྒྱང་གང་གི་མཚོ་ནང་དུ༔ པདྨའི་སྟེང་དུ་བསིལ་བསིལ་
འདྲ༔ པདྨའི་ནང་དུ་དགོངས་པ་མཛད༔ མཚན་ཡང་པདྨ་
འབྱུང་གནས་ཞེས རྫོགས་པའི་སངས་རྒྱས་དངོས་སུ་བྱོན༔
དེ་འདྲའི་སྤྲུལ་སྐུ་ཡ་མཚན་ཅན༔ ཐུགས་རྗེསxx བརྩེ་བསx
གུས་པསxx ཨོཾ་ཨཱཿཧཱུྃxx བོད་ཀྱི་ཉི་མ་མཛད་པའི་ཚེ༔ དད་
ལྡན་འགྲོ་བ་འདྲེན་པའི་དཔལ གང་ལ་གང་འདུལ་སྐུར་
བསྟན་ནས གཙང་ཁ་ལ་ཡི་ལ་ཐོག་ཏུ དགྲ་ལྷའི་དགེ་བསྙེན་
དམ་ལ་བཏགས ཡུལ་ནི་ཚ་བའི་ཚ་ཤོད་དུ༔ ལྷ་ཡི་དགེ་བསྙེན་
དྲེགས་པ་ཅན༔ ཉི་ཤུ་རྩ་གཅིག་དམ་ལ་བཏགས༔ མང་ཡུལ་
དེ་ཡི་བྱམས་སྤྲིན་དུ དགེ་སློང་བཞི་ལ་དངོས་གྲུབ་གནང
ཁྱད་པར་འཕགས་པའི་རིག་འཛིན་མཆོག ཐུགས་རྗེསxx
གསང་བའིxx གུས་པསxx ཨོཾ་ཨཱཧཱུཾxx དཔལ་མོ་ཐང་གི་
དཔལ་ཐང་དུ༔ བརྟན་མ་བཅུ་གཉིས་དམ་ལ་བཏགས༔ བོད་
ཡུལ་ཁ་ལའི་ལ་ཐོག་ཏུ གངས་དཀར་ཤ་མེད་དམ་ལ་བཏགས༔
འདམ་ཤོད་ལྷ་བུའི་སྙིང་དྲུང་དུ༔ ཐང་ལྷ་ཡར་བཞུད་དམ་ལ་
བཏགས ཧས་པོ་རི་ཡི་ཡང་གོང་དུ༔ ལྷ་སྲིན་ཐམས་ཅད་
དམ་ལ་བཏགས༔ ཆེ་བའི་ལྷ་འདྲེ་ཐམས་ཅད་ཀྱིས༔ ལ་ལས་

སྲོག་གི་སྙིང་པོ་ཕུལ༔ ལ་ལས་བསྟན་པ་བསྲུང་བར་བྱས༔ ལ་
ལས་བྲན་དུ་ཁས་བླངས་བྱས མཐུ་དང་རྫུ་འཕྲུལ་སྟོབས་པོ་
ཆེ ཐུགས་རྗེསxx བརྩེ་བསxx དགོངས་པསxx ནུས་པསxx
པ་ཆོས་ཀྱི་བསྟན་པ་ནི༔ རྒྱལ་མཚན་ལྟ་བུར་བཙུགས་པའི་ཚེ༔
བསམ་ཡས་མ་བཞེངས་ལྷུན་གྱིས་གྲུབ༔ རྒྱལ་པོའི་དགོངས་པ་
མཐར་ཕྱིན་མཛད༔ སྐྱེས་མཆོག་གསུམ་གྱི་མཚན་ཡང་གསོལ
གཅིག་ནི་པདྨ་འབྱུང་གནས་ཞེས གཅིག་ནི་པདྨ་སམྦྷ་ཝ
གཅིག་ནི་མཚོ་སྐྱེས་རྡོ་རྗེ་ཞེས༔ གསང་མཚན་རྡོ་རྗེ་དྲག་པོ་
རྩལ༔ ཐུགས་རྗེསxx བརྩེ་བསxx དགོངས་པསxx ནུས་པས་xx
བསམ་ཡས་མཆིམས་ཕུར་སྒྲུབ་པ་མཛད༔ རྐྱེན་ངན་ཟློག་ཅིང་
དངོས་གྲུབ་གནང རྗེ་བློན་ཐར་པའི་ལམ་ལ་བཀོད༔ གདོན་
གཟུགས་བོན་གྱི་བསྟན་པ་བསྣུབས༔ ཆོས་སྐུ་དྲི་མེད་རིན་ཆེན་
བསྟན༔ སྐལ་ལྡན་སངས་རྒྱས་ས་ལ་བཀོད༔ ཐུགས་རྗེསsx བརྩེ་
ད་ལྟ་སྲིན་པོའི་ཁ་གནོན་མཛད༔ མི་ལས་ལྷག་གྱུར་ཡ་མཚན་
ཆེ༔ སྤྱོད་པ་རྨད་བྱུང་ངོ་མཚར་ཆེ༔ མཐུ་དང་རྫུ་འཕྲུལ་སྟོབས་
པོ་ཆེ ཐུགས་རྗེསsx བརྩེ་བསxx དགོངས་པསxx ནུས་པསx

གསུང་ཐུགས་ལྡན་འགྲོ་བ་འདྲེན་པའི་དཔལ༔ སྒྲིབ་པ་ཀུན་
སྤངས་ཁམས་གསུམ་ས་ལེར་མཁྱེན༔ དངོས་གྲུབ་མཆོག་བརྙེས་
བདེ་ཆེན་མཆོག་གི་སྐུ བྱང་ཆུབ་སྒྲུབ་པའི་བར་ཆད་ངེས་པར་
སེལ༔ ཐུགས་རྗེསxx བརྩེ་བསsx དགོངས་པསxx ནུས་པསxx
སུ་མཆི༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་ཨཱཿ ཧཱུྃ་བཛྲ་གུ་
རུ་པདྨ་ཐོད་ཕྲེང་རྩལ། བཛྲ་ས་མ་ཡ་ཛ་སིདྡྷི་ཕ་ལ་ཧཱུྃ་ཨ ཞེས་
པའང་རྩོད་བྲལ་དུས་བབས་ཀྱི་སྤྲུལ་པའི་གཏེར་སྟོན་ཆེན་པོ་ཨོ་རྒྱན་མཆོག་གྱུར་
བདེ་ཆེན་གླིང་པས་ཟླ་ཉིན་ཁ་ལ་རོང་སྒོའི་དཔལ་ཆེན་པོའི་ཞབས་འོག་ནས་སྤྱན་
དྲངས་པའི་བླ་མའི་ཐུགས་སྒྲུབ་བར་ཆད་ཀུན་སེལ་གྱི་ཞལ་གདམས་སྙིང་བྱང་ཡིད་
བཞིན་ནོར་བུ་ལས། ཕྱིའི་གསོལ་འདེབས་ཀྱི་སྒྲུབ་པ་ཁོལ་དུ་ཕྱུངས་པ་སྟེ། འདིས་
ཀྱང་བསྟན་འགྲོའི་བར་ཆད་དང་རྒུད་པ་ཐམས་ཅད་ཉེ་བར་ཞི་ཞིང་དགེ་ལེགས་
ཀྱི་དོན་ཐམས་ཅད་ཡོངས་སུ་གྲུབ་པའི་རྒྱུར་གྱུར་ཅིག ། དུས་གསུམ་སངས་
རྒྱས་གུ་རུ་རིན་པོ་ཆེ༔ དངོས་གྲུབ་ཀུན་བདག་བདེ་བ་ཆེན་པོའི་
ཞབས བར་ཆད་ཀུན་སེལ་བདུད་འདུལ་དྲག་པོ་རྩལ༔ གསོལ་
བ་འདེབས་སོ་བྱིན་གྱིས་བརླབ་ཏུ་གསོལ༔ ཕྱི་ནང་གསང་བའི་
བར་ཆད་ཞི་བ་དང་༔ བསམ་པ་ལྷུན་གྱིས་འགྲུབ་པར་བྱིན་གྱིས་
རློབས༔ གཏེར་ཆེན་མཆོག་གྱུར་བདེ་ཆེན་གླིང་པས་སེང་ཆེན་གནམ་བྲག་གི་
གཡས་ཟུར་བྲག་རི་རིན་ཆེན་བརྩེགས་པ་ནས་སྤྱན་དྲངས་པ་དུས་བབས་ཀྱི་གསོལ་
འདེབས་འདི་ཉིད་བྱིན་རླབས་ཤིན་ཏུ་ཆེ་བས་ཀུན་གྱིས་ཁ་ཏོན་དུ་གཅེས་པར་
ཟུངས་ཤིག །

༄༅། །ༀ སློབ་དཔོན་པདྨ་འབྱུང་གནས་ཀྱི་གསོལ་
འདེབས་བསམ་པ་མྱུར་འགྲུབ་
ཅེས་བྱ་བ་བཞུགས་སོ། །
ན་མོ་གུ་རུ༔ འགྲོ་མགོན་དབང་སྡུད་སྙིང་པོའི་གཏེར་ཁ་འདི༔ བཙུན་
པས་འདུལ་ཁྲིམས་མི་སྲུང་སྐྱ་བོའི་ཚུལ་སྔགས་པས་དམ་ཚིག་མི་སྲུང་བདུད་ཆས་
བྱེད སྐྱེ་བོས་སེར་ཆས་བུད་མེད་ཁྲིམས་གཏམ་བྱེད འགྲོ་ལ་ཕན་ང་འི་མི་རྣམས་
ཚེ་ཐུང་འགྱུརཿ གསུང་རབ་གླེགས་བམ་རྐུ་མས་ཚོང་རྫས་བྱེད སྒོམ་སྒྲུབ་བསྟན་
པ་རིམ་གྱིས་འགྲིབ་པའི་དུསཿ སྔོན་གྱི་སྒྲུབ་གནས་རི་ཁྲོད་ཀུན་སྟོང་ནས ལྕང་ལོ་
གོས་དཀར་དགུན་ཁའི་མེ་ཏོག་བཞིན བླ་མ་དམག་དཔོན་བན་དེ་མཚོན་ཐོགས་
ནས སྐུ་བོ་བན་དེ་དམག་དར་ཆེ་དུས་འབྱུང༔ མཐའ་མི་མགོ་ནག་བོད་ལ་ཕྱིན་
པའི་དུསཿ གསང་སྔགས་ཆོས་ལ་འོ་ག་ལྟ་སྨད་པ་འབྱུང༔ དམ་སྲི་རྒྱལ་འགོང་སེམས་
ལ་ཞུགས་པའི་དུསཿ པད་འབྱུང་རྣམ་སྤྲུལ་གསང་སྔགས་གཏེར་ཆོས་ལ ཆོས་མིན་
ཟོག་པོ་ཟེར་ནས་སྨད་པ་འབྱུངཿ འགྲོ་བའི་སེམས་དཀྲུགས་མི་རྣམས་ཕལ་ཆེར་སྨྱོ
ཡོན་བདག་ནོར་རྫས་སེར་སྣས་སྤྱོད་པའི་དུསཿ འདི་ཕྱིའི་སྐྱབས་གནས་བླ་མའི་
མཆོད་གནས་ལ ཟང་ཟིང་ནོར་རྫས་མང་པོ་འབུལ་མི་ནུསཿ བླ་མ་ཡོན་མཆོད་
ནོར་རྫས་ཆེར་རློམས་ནས ཡོན་མཆོད་རྒྱུ་འབྲས་བུ་ལོན་རྩོད་གཞིར་འགྱུར སེར་
སྣ་རློམ་སེམས་ཆོས་དང་འདྲེས་མར་འོད བླ་མའི་གསུངས་ལ་སློབ་མས་མི་ཉན་
དུས༔ སློབ་མས་བླ་མར་ངན་སྨད་སྐུར་འདེབས་བྱེད༔ བཟང་ལན་ངན་གྱིས་འཇལ་
བའི་དུས་ཤིག་འོང ཕ་གཅིག་ཡིན་ཀྱང་བློ་གཏད་མེད་པ་འབྱུངཿ དཔོན་གྱི་ཁ་ལ་
གཡོ་ག་གིས་མི་ཉན་དུསཿ གཡོག་གིས་དཔོན་སྤྲུགས་སྐུ་ཁྲིམས་འཆོར་བ་འགྱུར
དགོན་སྡེ་བླ་མ་ནང་འཁྲུག་བྱེད་པའི་དུས༔ ཆོས་པ་བཟང་ཡང་ངན་ཤེས་མང་བར་
འགྱུརཿ མ་གཅིག་བུ་སྤུན་ནང་དམེ་བྱེད་པ་དང མི་རྣམས་ཕལ་ཆེར་གྲི་རུ་གུམ་
པའི་དུས༔ བཟློག་པ་རིམ་འགྲོ་སྨན་དཔྱད་ཕན་པ་དཀའ ནད་ནི་མི་ཡོང་བྱ་བ་

གཅིག་ཀྱང་མེད༔ ན་བ་མ་རིག་འཆི་བ་མང་དུ་འབྱུངཿ མོ་རྩིས་རྩ་གསུམ་ལུང་བསྟན་
མི་གསལ་དུསཿ མི་རྒོད་ཇག་པ་བློ་སྣ་རྐྱེན་བསྒྱུར་ནསཿ བླ་དགོན་སྔགས་པ་བཅོམ་
འཕྲོག་བྱེད་པ་འབྱུངཿ གཞི་བདག་ལྷ་སྲིན་ཀླུ་གཉན་འཁྲུག་ནས་སུ ཆར་ཆུ་མི་
འབབ་ལོ་གྲངས་མང་བར་འགྱུར ལོ་སོག་མང་ཡང་འབྲུ་རྣམས་ཉུང་བ་འབྱུང
འོ་མ་མང་ཡང་མར་འཆུར་ཉུང་བ་འབྱུང མི་རྣམས་ཚེ་ཐུང་ཕྱུགས་ལ་གོད་ཁ་མང
སྡིག་སྤྱོད་རྒྱལ་པོ་འབངས་དང་ཕ་སྤུན་འཁྲུག ཕྱོགས་མཚམས་ཀུན་ནས་དམག་
གི་སྒྲ་སྒྲོགས་དུསཿ བོད་ལ་བདེ་སྐྱིད་སྤུ་ཙམ་མེད་པ་འབྱུང༔ དུས་ངན་དེ་འདྲའི་
དུས་ལ་སླེབ་ཙ་ན༔ བོད་ཡུལ་སྐྱབས་མེད་འགྲོ་རྣམས་སྙིང་རེ་རྗེ༔ དེ་དུས་མི་རྣམས་
སྡུག་བསྔལ་སྤྱོད་པའི་དུས༔ དཔལ་གྱི་དབང་ཕྱུག་སྐྱེ་བ་བཅོ་བརྒྱད་མཐརཿ ཚོགས་
ཆེན་རྣལ་འབྱོར་མེ་བྱི་ལོ་པ་ཡིསཿ ལུང་བསྟན་གསོལ་འདེབས་སྤེལ་བའི་དུས་བྱུང་
ཚེ༔ ཐེ་ཚོམ་མེད་པར་ཀུན་གྱིས་ཉམས་སུ་ལོངསཿ འདི་ལ་སྨད་ཅིང་ཉམས་སུ་མི་
ལེན་རྣམསཿ དམ་སྲིའི་རིགས་ཡིན་དེ་ཡི་དབང་མ་ཤོརsདུས་བབས་ཆོས་ཡིན་བསླུ་
བར་མི་འགྱུར་རོ༔ དད་ལྡན་བུ་རྣམས་གསོལ་བ་འདི་བཞིན་ཐོབ འདི་ཕྱིའི་བདེ་
བ་ཐོབ་བར་ཐེ་ཚོམ་མེད༔
ཨེ་མ་ཧོ༔ འདི་ནས་ནུབ་ཕྱོགས་བདེ་ཆེན་ཞིང་ཁམས་སུ
སངས་རྒྱས་ཀུན་གྱི་རིགས་བདག་སྣང་མཐའ་ཡསཿ ཐུགས་
ཀའི་ཧིཡིག་འགྲོ་བའི་དོན་དུ་འཕྲོས ཀོ་ཤའི་མཚོ་གླིང་
པདྨའི་དབུས་སུ་བབས སངས་རྒྱས་ཀུན་འདུས་པདྨ་འབྱུང་
གནས་སྐུ༔ པདྨ་འབྱུང་གནས་སྐུ་ལ་གསོལ་བ་འདེབས༔ ཨོ་ཨཱ
ཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་ཨཱ༔ཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔
རླུང་མཁྲིས་བད་ཀན་འཁྲུགས་པའི་ནད་རིགས་དང འགོ་
བའི་ནད་རིགས་མ་ལུས་ཀུན་ཞི་ནས༔ ཕྱི་ནང་གསང་བའི་
བར་ཆད་དབྱིངས་སུ་བཟློག བསམ་པ་མྱུར་དུ་འགྲུབ་པར་

བྱིན་གྱིས་རློབས༔ ཨོཾ་ཨཱཿཧཱུྃབཛྲ་× ཨོ་ཨཱ་ཧཱུྃ་བཛྲx འཛམ་གླིང་
རྒྱལ་པོས་བོད་ལ་གདན་དྲངས་བྱོན༔ བསམ་ཡས་བཞེངས་ནས་
བོད་ཀྱི་འགྲོ་དོན་མཛད༔ ལྷ་སྲིན་སྡེ་བརྒྱད་མ་ལུས་དམ་ལ་
བཏགས ལས་ཅན་རྣམས་ལ་གསང་སྔགས་ཟབ་མོ་སྟོན
སངས་རྒྱས་ཀུན་གྱི་གསུང་གི་ངོ་བོ་སྟེ པདྨ་འབྱུང་གནས་
གསུང་ལ་གསོལ་བ་འདེབསཿ ཨོཾ་ཨཱཿཧཱུྃ་བཛྲ་× ཨོཾ་ཨཱཿཧཱུྃ་
བཛྲ་རླུང་མཁྲིས་བད་ཀན་འཁྲུགས་པའི་ནད་རིགས་དང
འགོ་བའི་ནད་རིགས་མ་ལུས་ཀུན་ཞི་ནས ཕྱི་ནང་གསང་
བའི་བར་ཆད་དབྱིངས་སུ་བཟློག༔ བསམ་པ་མྱུར་དུ་འགྲུབ་
པར་བྱིན་གྱིས་རློབས༔ ༀ་ཨཱ༔ཧཱུཾ་བཛྲ་× ཨོཾ་ཨཱཿཧཱུྃ་བཛྲx རྒྱ་
མཚོ་བས་ཀྱང་ཟབ་པའི་ཐུགས་མངའ་བ སྤྲིན་མེད་མཁའ་
ལ་ཉི་ཤར་ལྟ་བུའི་ཐུགས མཐུ་སྟོབས་ཐུགས་རྗེ་བྱིན་རླབས་
གློག་བས་མྱུརཿ འདས་དང་མ་འོངས་ད་ལྟ་ས་ལེར་མཁྱེན
སངས་རྒྱས་ཀུན་གྱི་ཐུགས་ཀྱི་ངོ་བོ་སྟེ པདྨ་འབྱུང་གནས་
ཐུགས་ལ་གསོལ་བ་འདེབས༔ ཨོཾ་ཨཱཿཧཱུྃ་བཛྲx ཨོ་ཨཱཧཱུྃ་བཛྲ་v
རླུང་མཁྲིས་བད་ཀན་འཁྲུགས་པའི་ནད་རིགས་དངཿ འགོ་
བའི་ནད་རིགས་མ་ལུས་ཀུན་ཞི་ནསཿ ཕྱི་ནང་གསང་བའི་
བར་ཆད་དབྱིངས་སུ་བཟློག༔ བསམ་པ་མྱུར་དུ་འགྲུབ་པར་
བྱིན་གྱིས་རློབས༔ ཨོཾ་ཨཱཿཧཱུྃ་བཛྲ་x ཨོཾ་ཨཱཿཧཱུྃ་བཛྲ་ཡིད་
བཞིན་ནོར་བུ་ལྟ་བུའི་སྤྲུལ་པའི་སྐུ༔ མཚན་ཐོས་ཙམ་གྱིས་

ནད་དང་སྡུག་བསྔལ་སེལ ཆུ་ཟླ་བཞིན་དུ་ཡོན་ཏན་ཀུན་ལ་
ཁྱབ༔ དྲན་པ་ཙམ་གྱིས་བྱང་ཆུབ་ལམ་ལ་འགོད སངས་རྒྱས་
ཀུན་གྱི་ཡོན་ཏན་ངོ་བོ་སྟེ པད་འབྱུང་ཡོན་ཏན་ཚོགས་ལ་
གསོལ་བ་འདེབསཿ ཨོཾ་ཨཱཿཧཱུྃ་བཛྲ་× ཨོཾ་ཨཱཿཧཱུྃ་བཛྲ་× རླུང་
མཁྲིས་བད་ཀན་འཁྲུགས་པའི་ནད་རིགས་དང་x འགོ་བའི་
ནད་རིགས་མ་ལུས་ཀུན་ཞི་ནས༔ ཕྱི་ནང་གསང་བའི་བར་
ཆད་དབྱིངས་སུ་བཟློག བསམ་པ་མྱུར་དུ་འགྲུབ་པར་བྱིན་
གྱིས་རློབས༔ ༀ་ཨཱ༔ཧཱུཾ་བཛྲx ཨོྃ་ཨཱ༔ཧཱུྃ་བཛྲ་× མ་རིག་གདུལ་
དཀའི་སེམས་ཅན་ཐབས་འདུལ་ཕྱིར༔ ཕྲིན་ལས་འགྲོ་བའི་
དོན་དུ་སོ་སོ་ལ༔ རྣམ་བཞིའི་ཕྲིན་ལས་ཞི་རྒྱས་དབང་དྲག་
ནི ཉི་ཟླའི་ཟེར་ལྟར་ཕྲིན་ལས་བསམ་མི་ཁྱབ༔ སངས་རྒྱས་
ཀུན་གྱི་ཕྲིན་ལས་ངོ་བོ་སྟེ པད་འབྱུང་ཕྲིན་ལས་ཚོགས་ལ་
གསོལ་བ་འདེབས༔ ཨོཾ་ཨཱཿཧཱུྃ་བཛྲ་x ཨོཾ་ཨཱཿཧཱུྃ་བཛྲx རླུང་
མཁྲིས་བད་ཀན་འཁྲུག་པའི་ནད་རིགས་དང འགོ་བའི་ནད་
རིགས་མ་ལུས་ཀུན་ཞི་ནས ཕྱི་ནང་གསང་བའི་བར་ཆད་
དབྱིངས་སུ་བཟློག བསམ་པ་མྱུར་དུ་འགྲུབ་པར་བྱིན་གྱིས་
རློབས ཨོཾ་ཨཱཿཧཱུྃ་བཛྲ་x ཨོཾ་ཨཱཿཧཱུྃ་བཛྲ་× གཡུ་ལོ་བཀོད་
པར་རྗེ་བཙུན་སྒྲོ་ལ་མར་གྲགསཿ ཐུབ་པའི་སྤྱན་སྔར་ལྷ་མོ་
དབྱངས་ཅན་མ བོད་ཡུལ་པད་འབྱུང་གསང་སྔགས་ཆོས་
གསུང་ཚེ༔ བཀའ་ཡི་བསྡུ་བ་མཛད་པའི་མཚོ་རྒྱལ་མ༔ བོད་

ལ་བཀའ་དྲིན་ཆེ་བའི་མཁའ་འགྲོ་མ༔ མཚན་ལྡན་གཟུངས་
མ་ལྔ་ལ་གསོལ་བ་འདེབས༔ ཨོཾ་ཨཱཿཧཱུྃ་བཛྲ་× ཨོཾ་ཨཱཿཧཱུྃ་བཛྲ་x
རླུང་མཁྲིས་བད་ཀན་འཁྲུགས་པའི་ནད་རིགས་དང༔ འགོ་བའི་
ནད་རིགས་མ་ལུས་ཀུན་ཞི་ནས༔ ཕྱི་ནང་གསང་བའི་བར་ཆད་
དབྱིངས་སུ་བཟློག༔ བསམ་པ་མྱུར་དུ་འགྲུབ་པར་བྱིན་གྱིས་
རློབས༔ ཨོཾ་ཨཱཿཧཱུྃ་བཛྲ་x ཨོཾ་ཨཱཿཧཱུྃ་བཛྲ་× པདྨའི་བརྒྱུད་
འཛིན་བསྐྱེད་རྫོགས་མཐར་ཕྱིན་པ འཁྲུལ་པ་དབྱིངས་དག་
ཀ་དག་མངོན་གྱུར་ནསཿ སྙན་བརྒྱུད་གསང་སྔགས་གྲུབ་པའི་
རྟགས་ཐོན་པ པདྨའི་བསྟན་འཛིན་བོད་ལ་བཀའ་དྲིན་ཆེ
ངོ་མཚར་གྲུབ་རྟགས་ཉེར་ལྔ་དུས་གཅིག་བསྟན རྗེ་འབངས་
ཉི་ཤུ་ལྔ་ལ་གསོལ་བ་འདེབས ཨོ་ཨཱཧཱུྃ་བཛྲ་x ཨོ་ཨཱཧཱུཾ།
བཛྲ་× རླུང་མཁྲིས་བད་ཀན་འཁྲུགས་པའི་ནད་རིགས་དང
འགོ་བའི་ནད་རིགས་མ་ལུས་ཀུན་ཞི་ནསཿ ཕྱི་ནང་གསང་
བའི་བར་ཆད་དབྱིངས་སུ་བཟློག བསམ་པ་མྱུར་དུ་འགྲུབ་
པར་བྱིན་གྱིས་རློབས༔ ཨོཾ་ཨཱཿཧཱུྃ་བཛྲ་× ཨོ་ཨཱཧཱུྃ་བཛྲ་x
བོད་ཡུལ་ས་རྡོ་རི་བྲག་བྱིན་བརླབས་ནསཿ ཀུན་ལ་གཏེར་ཁ་
གྲངས་མེད་སྦས་པའི་ཚེ གཏེར་ཆེན་བརྒྱ་དང་གཏེར་ཕྲན་
སྟོང་རྩ་དངཿ ཡང་གཏེར་བྱེ་བ་གྲངས་ལས་འདས་པ་ཡི༔
གཏེར་དང་གཏེར་སྟོན་ཆོས་བདག་བཀའ་སྲུང་བཅས པདྨའི་
རྒྱལ་ཚབ་རྣམས་ལ་གསོལ་བ་འདེབས ཨོཾ་ཨཱཿཧཱུྃ་བཛྲ་× ཨོ་

ཨཱཧཱུྃ་བཛྲ་× རླུང་མཁྲིས་བད་ཀན་འདུས་པའི་ནད་རིགས་
དང ཚ་རིམས་རྒྱུ་གཟེར་ཁྲག་ནད་དམར་བཤལ་དང འབྲུམ་
པ་དཀར་ནག་བདུན་དྲུག་འགོ་བའི་ནད མྱུར་དུ་ཞི་ཞིང་
བདག་ལ་བསྲུང་སྐྱོབས་མཛོད༔ བསླུ་མེད་དཀོན་མཆོག་གསུམ་
གྱི་བདེན་པ་དང རྩ་གསུམ་མཁའ་འགྲོ་ཆོས་སྐྱོང་བདེན་
སྟོབས་ཀྱིས༔ གསོལ་བ་གང་བཏབ་མྱུར་དུ་འགྲུབ་གྱུར་ཅིག
དེང་འདིར་བསམ་པ་ལྷུན་གྲུབ་བཀྲ་ཤིས་ཤོག༔ ས་མཱ་ཡ རྒྱ་
རྒྱ་རྒྱ གསང་རྒྱ ཟབ་རྒྱ གཏད་རྒྱ ཀླུ་བཙན་རྡོ་རྗེ་ལེགས་
པས་བཀའ་འདི་སྲུངས་ཤིག ཅེས་མཁའ་འགྲོའི་བླ་མཚོ་གཡུའི་མཎྜལ་
ཅན་ནས་གདན་དྲངས་པའོ༔ བན་སྤུངས་བདག་ནི་གཏེར་སྟོན་མ་ཡིན་ཀྱང
བདུད་རིགས་ལོག་ལྟ་ཅན་གྱིས་སྨད་ན་ཡངཿ འོན་ཀྱང་ལས་འཕྲོའི་དབང་གིས་
འདི་ལྟར་རྙེད ཉེས་འགལ་མཆིས་ན་པད་འབྱུང་དྲུང་དུ་བཤགསཿ འདི་བྲིས་
དགེ་བས་འབྲེལ་པ་ཐོབ་ཚད་རྣམསཿ རྔ་ཡབ་པདྨ་འོད་དུ་ཕྱིན་པར་ཤོག ཡི་
གེའི་མཐུན་རྐྱེན་བདག་དྷརྨའི་མིང་ཅན་གྱིས་དག་དཔྱོད་དང་བཅས་པས་བྲིས་
པའོ༔ འདིའི་དགེ་བས་འགྲོ་ཕན་རྒྱ་ཆེན་པོ་འབྱུང་བར་གྱུར་ཅིག འདི་མི་བཅུ་
ལ་སྤེལ་ན་སིདྡྷི་དུང་བཏོན་པ་དང་ཕན་ཡོན་མཉམ་མོ

༄༅། །ས་སྐྱ་པ་དབང་སྡུད་སྙིང་པོ་ལ་གསོལ་བ་འདེབས་
པ་མཆོག་གི་དངོས་གྲུབ་ཆར་འབེབས་
ཞེས་བྱ་བཞུགས་སོ། །
ཨོཾ་སྭསྟི། ཁྱབ་བདག་གདོད་མའི་མགོན་པོ་ཧེ་རུ་ཀ། །བཀའ་
དྲིན་མཉམ་མེད་ཁམས་གསུམ་དབང་སྡུད་ཆེ། །འཕགས་མ་
སྒྲོལ་མའི་སྙིང་པོ་འཁོན་གདུང་རྗེ། །མཐུ་ཆེན་དཔའ་བོ་དྲག་
པོར་གསོལ་བ་འདེབས། །དབང་དྲག་ལྷག་པའི་ལྷ་ལ་མངའ་
བརྙེས་པའི། །དམུ་རྒོད་གདུལ་དཀའི་སེམས་ཅན་ཐབས་ཀྱིས་
འདུལ། །དེང་དུས་སངས་རྒྱས་བསྟན་པའི་སྲོག་ཤིང་ཆེ། དྲིན་
ཆེན་བླ་མའི་ཞབས་ལ་གསོལ་བ་འདེབས། །དེ་ལྟར་སྙིང་ནས་
གདུང་བས་གསོལ་འདེབས་ན༔ ང་ཡི་ཐུགས་རྗེ་འཕོ་འགྱུར་
མེད་པར་ངེས། །དེ་ཕྱིར་དད་དང་སྙིང་རྗེ་ལྡན་པ་རྣམས། །དམ་
ཚིག་སྙིང་ལ་ཆོངས་ཤིག་ས་མཱ་ཡ ཞེས་པ་འདི་ཡང་བླ་མ་དགེ་བའི་
བཤེས་གཉེན་སྡེ་དགེ་ཞུ་ཆེན་རིན་པོ་ཆེ་དགེ་ལེགས་ལྷུན་གྲུབ་ཀྱི་དགོངས་བཞེད་
ལྟར་གཏུམ་པོ་དབང་གིས་སྨྲས་པ་ཚིག་འདི་རྒྱུན་དུ་ཁ་བཏོན་དུ་འབད་ན་འདི་ཕྱི་
ཀུན་ཏུ་དགེ་བའི་བྱིན་ཆེ་དེས་གནད་ཁྱད་པར་ཅན་ཡོད་དོ། །གོང་དུ་འཕགས་མ་
སྒྲོལ་མའི་སྙིང་པོ་འཁོན་གདུང་རྗེ་ཞེས་པའི་ཚབ་ཏུ། རང་ཉིད་གང་ལ་མོས་པའི་ཡི་
དམ་གྱི་མཚན་དང་སྦྲེལ་བས་གསོལ་བ་གདབ་ཀྱང་རུང་སྟེ། ཀྱེ་རྡོར་ལྟ་བུ་ལ་དགྱེས་
པ་རྡོ་རྗེའི་སྙིང་པོ་འཁོན་གདུང་རྗེ་ཞེས་དང་། །འབྱུང་འདུལ་ལྟ་བུ་ཡིན་ན་ཕྱག་ན་
རྡོ་རྗེའི་སྙིང་པོ་འཁོན་གདུང་རྗེ་ཞེས་སོགས་ཚིག་བསྒྱུར་ཁ་བྱའོ། །

༈ བླ་མ་གསང་འདུས་འ་ས་གསུངས་པའི་ཁྱད་པར་བླ་སྒྲུབ་ཚིགས་བདུན་གསོལ་
འདེབས་ནི། ཧཱུྃ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་
སྡོང་པོ་ལ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་
གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོས་བསྐོར༔
ཁྱེད་ཀྱི་རྗེས་སུ་བདག་བསྒྲུབ་ཀྱི བྱིན་གྱིས་རློབ་ཕྱིར་གཤེགས་
སུ་གསོལ༔ གུ་རུ་པདྨ་སིདྡྷི་ཧཱུྃ༔ ཞེས་ཡང་ཡང་བསྐྱར་ཏེ་གསོལ་བ་བཏབ་
པའི་ཕན་ཡོན་ནི། དེ་ཉིད་ལས། འདི་ལྟར་གསོལ་བ་བཏབ་པའི་བུ། །ང་ཡིས་སྐྱོབ་པ་
སྨོས་ཅི་དགོསཿ དུས་གསུམ་རྒྱལ་བའི་སྲས་སུ་འགྱུར༔ ཞེས་སོགས་གསུངས་སོ། །
སརྦ་མངྒ་ལཾ། །
༄༅། །རྒྱུད་སྡེ་འོག་མ་གསུམ་ལ་ཉེ་བར་མཁོ་བའི་ཆ་
གསུམ་གཏོར་མ།
བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་ནི། ༈ དམིགས་ཡུལ་
གྱི་གཙོར་བྱས་ནམ་མཁའ་དང་མཉམ་པའི་སེམས་ཅན་ཐམས་
ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་
མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་
མཆིའོ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ་
སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །
འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་ཅི་

ནུས་བཟླ། དེ་ནས་ཐལ་མོ་སྦྱར་ཞིང་། བླ་མ་དང་དཀོན་མཆོག་རིན་པོ་
ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། །
ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་
ལན་གཅིག་དང་། རྡོ་རྗེ་འཛིན་མའི་ཕྱག་རྒྱ་སྙིང་གར་བཅས་ཏེ། ཆོས་ཐམས་
ཅད་སྟོང་ཞིང་བདག་མེད་པ་ཡིན་པ་ལ། དེ་མ་རྟོགས་པའི་
སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཏེ་སངས་རྒྱས་ཀྱི་
ས་ལ་འགོད་པར་བྱ། དེའི་ཆེད་དུ་བཅོམ་ལྡན་འདས་ཀུན་རིག་
གི་ཆོ་ག་ཉམས་སུ་བླང་བར་བགྱིའོ། །སྙམ་དུ་ལན་གསུམ་གྱིས་སེམས་
བསྐྱེད་དེ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསཱ་བྷཱ་ཝ་ཤུདྡྷོ༽ཧཾ་གིས་ཆོས་
ཐམས་ཅད་བདག་མེད་པར་བསྒོམ། སྟོང་པའི་ངང་ལས་རང་སྐད་ཅིག་
གིས་རྡོ་རྗེ་སེམས་དཔར་གསལ་པའི་ལྐོག་མར་ཧིལས་པདྨ་
དམར་པོ་འདབ་མ་བརྒྱད་པ། ལྕེའི་སྟེང་དུ་ཧཱུྃ་ལས་རྡོ་རྗེ་དཀར་
པོ་རྩེ་ལྔ་པ་ཉལ་ཐབས་སུ་གནས་པར་བསམ་ལ། ཨོཾ་བཛྲ་རྡོ་རྗེ། ཛི་ཧཱ།
ལྕེ། ཞེས་པས་ལྕེ་རྡོ་རྗེར་བྱིན་གྱིས་བརླབས། དེ་ནས་ལག་པ་གཉིས་མདུན་དུ་གཤིབས་
ལ། ལག་པ་གཉིས་ཀྱི་མཐིལ་དུ་ཨ་ཨ་ལས་ཟླ་བའི་དཀྱིལ་འཁོར་
གྱི་སྟེང་དུ། ཧཱུྃ་ཧཱུྃ་ལས་རྡོ་རྗེ་རྩེ་ལྔ་པ་རེ་རེ། དེ་ཞུ་བ་ལག་པ་ལ་
ཐིམ་པས། ལག་པ་གཉིས་རྡོ་རྗེའི་རང་བཞིན་དང་། སོར་མོ་
རྣམས་རྡོ་རྗེ་རྩེ་གཅིག་པར་གྱུར་པར་བསམ། དེ་ནས་ལག་པ་གཡས་
སྡིགས་མཛུབ་དང་། གཡོན་ཁུ་ཚུར་སྙིང་གར་བཅངས་ལ། ཧཱུྃ་ལས་བདག་
ཉིད་ཁྲོ་བོ་མེ་ལྟར་འབར་བ་སྐུ་མདོག་སྔོན་པོ་ཞལ་གཅིག་ཕྱག་

གཉིས་པ་གཡས་རྡོ་རྗེ་གསོར་བའི་ཚུལ་དང་། གཡོན་ཁུ་ཚུར་
གྱིས་དྲིལ་བུ་བསྙེམས་པའི་ཚུལ་གྱིས་འཛིན་པ་ཅུང་ཟད་ཁྲོ་བ་
སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར་པར་བསམ་ལ།
༡ ཨོ་གྲིཉྩ ཟུངས་བཛྲ་རྡོ་རྗེ་ས་མ་ཡ་དམ་ཚིག ཧཱུྃ་ངེས་པའི་ཚིག་གོ་
བོ་དང༌། ཏི་རིནྟིའི་ཕྱག་རྒྱ་ལན་གསུམ་གྱིས་ང་རྒྱལ་བཟུང་། ཕྱག་རྒྱ་དེ་ཉིད་སྤྱི་བོ།
དཔྲལ་བ། རྣ་བ་གཡས་པ། ལྟག་པ། རྣ་བ་གཡོན་པ་རྣམས་སུ་བཞག་ལ། སྡུག་
བསྔལ་འཇོམས། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུཾ། ཨ་བྷི་ཥིཉྩ་མཱ། ཞེས་
པ་ལན་ལྔ་བརྗོད་པས། གནས་དེ་ལྔར་རྡོ་རྗེ་རྩེ་ལྔ་པ་རེ་རེ་བསམས་ལ། ཨོ་ཊོ་
གོ་ཆ། དང་རྡོ་རྗེ་ཁུ་ཚུར་གཉིས་མདུད་པ་འཆིང་བཞིན་པའི་ཚུལ་དུ་བྱས་ལ། སྙིང་
ག་༼ནུ་མ་གཡོན། ༽ མགྲིན་པ་ལྟག་པ་དང་། སྙིང་ག་ནུ་མའི་བར་དང་ནི། སྙིང་
༼ ནུ་མ་གཡོན་གྱི་སོར་བཞིའི་སྟེང་།༽ ག་མགྲིན་པ་རྒྱབ་དཔྲལ་པ།། ཞེས་པའི་
གནས་རྣམས་སུ་རེག་ལ། དར་དཀར་པོ་ཞེང་དུ་ཁྲུ་གང་བ། དཀྱུས་སུ་ཁྲུ་ཉི་ཤུ་རྩ་
གཅིག་པས་གནས་དགུར་མདུད་པ་བྱ་ཞིང་། གཡས་ཕྱོགས་ཀྱི་དཔྲལ་པར་ཐལ་མོ་
རྩེ་སྤྲད་ནས་གཤམ་བརྡབས་ཏེ། ཨོ་བཛྲ་རྡོ་རྗེ་ཏུ་ཥྱ་མཉེས་པ། ཧོ ཞེས་
པས་རྣ་བ་གཉིས་ཀྱི་སྟེང་དུ་དར་དཔྱངས་ཀྱི་འགུག་ཕྱུང་ནས་ལྷག་མ་ལུས་དང་
མཉམ་པར་བསམས་ཏེ་བདག་ཉིད་རིགས་ཀྱི་ཁྲོ་བོར་བསྐྱེད་པའོ།། །།
༈ རྣལ་འབྱོར་རྒྱུད་ཀྱི་དཀྱིལ་འཁོར་ཆེན་པོ་རྣམས་ཀྱི་ཆོ་ག་བྱེད་པའི་སྐབས་སུ་
གཏོར་མ་ཆ་གསུམ་མདོར་བསྡུས་ཏེ་གཏོང་བར་འདོད་པས། དེ་ནས་གཏོར་མ་
རྣམས་ཆུ་གཙང་མས་བྲན་ལ། དང་པོ་ཕྱོགས་སྐྱོང་བཅུ་ལ་དབུལ་ཏེ། རྡོ་རྗེ་གནོད་
སྦྱིན་གྱི་ཕྱག་རྒྱ་བསྟན་ལ། ཨོཾ་བཛྲ་ཡཀྵ་ཧཱུྃ། ཞེས་བརྗོད་པས་མ་དག་པ་བསངས་
ཤིང་རྡོ་རྗེ་མེའི་ཕྱག་རྒྱ་བསྟན་ལ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་
པ་ཙ་མ་ཐཱ་བྷཉྫ་ར་ཎ་ཧཱུྃ་ཕཊ། ཅེས་བརྗོད་པས་གཟི་བྱིན་བསྐྱེད་ལ། རིན་

པོ་ཆེའི་སྣོད་ཡངས་པར་བདུད་རྩིའི་ཚོགས་ཀྱི་གང་པར་བསམས་ནས། རྡོ་རྗེ་བསྡམས་
པའི་ཕྱག་རྒྱས་འདེབས་ཚུལ་བྱས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་
ཨཱརྱ་ནུད་པན་ན་ཏྭད། ཨོ་ཨཱཉྩཧཱུྃ་ཕཊ་སྭཱཧཱ། ཞེས་ལན་གསུམ་བརྗོད་
པས་ཅི་འདོད་པའི་ཡོ་བྱད་ཐམས་ཅད་ཐོགས་པ་མེད་པར་བསམ་ཞིང་། རང་གི་
སྙིང་ག་ནས་འོད་ཟེར་འཕྲོས་པས་ཕྱོགས་སྐྱོང་འཁོར་དང་
བཅས་པ་ཨོཾ་བཛྲ་ས་མཱ་ཛ༔ ཞེས་རྡོ་རྗེ་བསྡུ་བའི་ཕྱག་རྒྱ་བཅས་པས་སྤྱན་
དྲངས་པར་བསམས་ལ། ཚིག་བཅད་རེའི་མཇུག་ཏུ་ལག་གཡས་རྡོ་རྗེ་གཡབ་ཅིང་།
གཡོན་དྲིལ་བུ་གསིལ་ཞིང་། །ཕྱོགས་སྐྱོང་འཇིག་རྟེན་སྐྱོང་བ་དབང་
དང་ལྡན། །སྙིང་རྗེ་ཐབས་མཁས་ཐུགས་དམ་དཀྱིལ་པོ་ཆེ། །
ལྷ་དང་དྲང་སྲོང་ཡི་དྭགས་སྲིན་པོ་ཀླུ། །རིག་འཛིན་རྒྱལ་པོ་
དང་ནི་གནོད་སྦྱིན་བདག །དེ་དག་སོ་སོའི་དབང་པོའི་སྐུར་
སྟོན་ཅིང་། །ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་
འཚལ། །བསྟན་པ་རྒྱས་པའི་སླད་དུ་སྤྱན་འདྲེན་ན། །འགྲོ་
བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཨོཾ་ད་ཤ་དི་
ཀ་ལོ་ཀ་པཱ་ལ་ས་པཱ་རི་ལྔ་ར་ཨེ་ཧྱ་ཧི། ཞེས་པས་སྤྱན་དྲངས། པདྨའི་
ཕྱག་རྒྱ་བཅས་ལ། པདྨ་ཀ་མ་ལཱ་ཡ་སྟི། གྱིས་གདན་ཕུལ་ལ། ཨོཾ་ཨིནྡྲ་ཡ།
ཨག་ཡེ། ཡ་མཱ་ཡ། ནི་རཾ་ཏཱ་ཡ། ཝ་རུ་ཎ་ཡ། ཝཱ་ཡ་བེ། ཀུ་བེ་རཱ་
ཡ། ཨཱི་ཤྭ་རཱ་ཡ། ཨུཏྟཾ་པྲཧྨཱ་ཡ། སཱུརྱ་གྲ་ཧ་ཨ་དྷི་པ་ཏ་ཡེ། ཙནྡྲ་
ནཀྵ་ཏྲ། ཨ་དྷི་པ་ཏ་ཡེ། ཨ་དྷ་པྲི་ཐི་ཝི་ཨ་སུ་ར་ནཱ་གེ་

བྷ ས་པཱ་རི་ཝ་ར་བཛྲ་ས་མ་ཡ་སྟེ། ཞེས་བརྗོད་ཅིང་རྡོ་རྗེ་རྩེ་ལྔ་པའི་
ཕྱག་རྒྱ་བཅས་པས་དམ་ལ་བཞག དེ་ནས་སྔར་གྱི་སྔགས་ཀྱི་རྗེས་ལ། མཆོད་པ་སོ་
སོའི་ཕྱག་རྒྱ་དང་བཅས་པས། གྲིཉྩེ་དཾ་ཨགྷཾ་སྭཱཧཱ། པཱ་ཏྱཾ་སྭཱཧཱ། པུཤྲཱི་
སྭཱཧཱ། དྷཱ་པཾ་སྭཱཧཱ། དཱི་པཾ་སྭཱཧཱ། གནྡྷཾ་སྭཱཧཱ། ཞེས་པས་མཆོད་ནས། གཡས་
རྡོ་རྗེ་དང་བཅས་པས་ཐལ་མོ་སྙིང་ག་དང་། གཡོན་དྲིལ་བུ་འཛིན་པས། ཚིག་བཅད་
རེ་རེའི་མཇུག་ཏུ་རྡོར་དྲིལ་སོགས་གསོར་བྱ་ཞིང་། དབང་པོ་རྡོ་རྗེ་འཆང་
བའི་ལྷ། །ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་
གྱི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །
མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག
ཤར་ལྷོ་གདོན་གྱི་ཚོགས་བཅས་ལ། །མཆོད་ཅིང་བསྟོད་དེ་
ཕྱག༴ གཤིན་རྗེ་བེ་ཅོན་འཆང་བའི་ལྷ། །མ་མོའི་རྒྱལ་པོ་
གདོན་གྱི་བདག །ལྷོ་ཕྱོགས་གདོན་གྱི་ཚོགས་བཅས་ལ། །
མཆོད་ཅིང་༴ །བདེན་དང་བྲལ་བ་ལེགས་ལྡན་ལྷ། །སྲིན་པོའི་
རྒྱལ་པོ་གདོན་གྱི་བདག །ལྷོ་ནུབ་གདོན་གྱི་ཚོགས་བཅས་ལ། །
མཆོད་ཅིང་༴ །ཞགས་པ་ཐོགས་པ་ཆུ་ཡི་ལྷ། །ཀླུ་ཡི་རྒྱལ་པོ་
གདོན་གྱི་བདག །ནུབ་ཕྱོགས་གདོན་གྱི་ཚོགས་བཅས་ལ། །
མཆོད་ཅིང་༴ །རླུང་སྟེ་སྲོག་ཀྱང་འཛིན་པའི་ལྷ། །རིག་འཛིན་
རྒྱལ་པོ་གདོན་གྱི་བདག །ནུབ་བྱང་གདོན་གྱི་ཚོགས་བཅས་
ལ། ། མཆོད་ཅིང་༴ །གནོད་སྦྱིན་ལག་ན་དབྱུག་ཐོ་འཛིན། །

ནོར་སྐྱོང་རྒྱལ་པོ་གདོན་གྱི་བདག །བྱང་ཕྱོགས་གདོན་གྱི་
ཚོགས་བཅས་ལ། །མཆོད་ཅིང་༴ །དབང་དང་ལྡན་པ་འདྲེན་
པའི་ལྷ། །འབྱུང་པོའི་རྒྱལ་པོ་གདོན་གྱི་བདག །བྱང་ཤར་
གདོན་གྱི་ཚོགས་བཅས་ལ། །མཆོད་ཅིང་༴ །སྟེང་གི་ཚངས་
པ་ཆེན་པོ་དང་། །ཉི་མ་ཟླ་བ་གཟའ་ཆེན་པོ། །གཟའ་དང་རྒྱུ་
སྐར་བཅས་པ་ལ། །མཆོད་ཅིང་༴ །འོག་གི་ཀླུ་སྟེ་ས་ཡི་བདག །
ས་འཛིན་ལག་པ་ཆེན་པོ་དང་། །དམ་ཚིག་ཤེས་པའི་ཚོགས་
བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །ཞེས་པས་
བསྟོད། དེ་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། སྔར་གྱི་སྔགས་རྣམས་ཀྱི་
མཐར། ན་མསརྦ་ཏ་ཐཱ་ག་ཏ་བྷོབི་ཤྭ་མུ་ཁེ་བྷསརྦ་ཐཱ་ཁཾ་
ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་གྲིབྦེ་ད་བ་མྱུ་དི་སྭཱཧཱ། ཞེས་
པ་གསུམ་མམ་བདུན་གྱིས་གཏོར་མ་ཕུལ་ནས། ལག་གཡས་རྡོ་རྗེ་ཐུགས་ཀ་དང་།
གཡོན་དྲིལ་༼ ཤར་ཕྱོགས་རྡོ་རྗེ་ཅན་ནས། འོན་ཀྱང་སྐྱོ་བའི་སྲས་སུ་སྐྱེ་ཞེས་པའི་
བར། ༽བུ་ཆིག་བརྡུང་བྱ་ཞིང་། །ཤར་ཕྱོགས་རྡོ་རྗེ་ཅན་གྱི་ལྷ་ཚོགས་
འཁོར་དང་བཅས། །གཏོར་མ་ཕུལ་བ་འདི་དག་བཞེས་སུ་
གསོལ། །མེ་དང་གཤིན་རྗེ་བདེན་བྲལ་སྲིན་པོའི་བདག །ཆུ་
བདག་རླུང་བདག་ནོར་གྱི་བདག་པོ་དང་། །དབང་ལྡན་ལྷ་
སྟེ་འབྱུང་པོའི་བདག་པོ་དང་། །སྟེང་གི་ཉི་ཟླ་ཚངས་པ་ཆེན་
པོ་དང་། །ལྷ་རྣམས་ཀུན་དང་གང་དག་ས་སྟེང་ཀླུ། །རི་ཡི་ལྷ་
དང་གཙང་མའི་ཚོགས་བཅས་ལ། །སཱསཱསོ་སོར་གཏོར་མ་

ཕུལ་བ་འདི། །རབ་ཏུ་དགྱེས་པའི་ཡིད་ཀྱིས་བཞེས་ནས་སུ། །
རང་རང་ཕྱོགས་སུ་ལེགས་པར་བཞུགས་ནས་ཀྱང་། །རང་གི་
བུ་སྨད་མཛའ་བཤེས་གཉེན་མདུན་བཅས། །ནང་མི་དམག་
དང་དཔུང་བཅས་ཐབས་ཅིག་ཏུ། །འཕྲེང་བ་མེ་ཏོག་དྲི་དང་
བདུག་པ་བཅས། །བསྟོད་དང་གཏོར་མ་མར་མེ་གུས་འབུལ་
ན། །འདི་དག་གསོལ་ཞིང་ལེགས་པར་བསྣམས་ནས་ཀྱང་། །
བདག་གི་ལས་ཀྱིས་འབྲས་བུ་མཆིས་པར་མཛོད། །ཞེས་པས་
འཕྲིན་ལས་བཅོལ་ལ། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་
དེ་བཞིན་གཤེགས་པས་བསྟན། །རྒྱུ་ལ་འགོག་པ་གང་ཡིན་པ།།
དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་
བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་
ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ལུས་
ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །
ཡིད་ཀྱི་སྡོམ་པ་ལེགས་པ་སྟེ། །ཐམས་ཅད་དུ་ནི་སྡོམ་པ་
ལེགས། །ཐམས་ཅད་བསྲུང་བའི་དགེ་སློང་དག །སྡུག་བསྔལ་
ཀུན་ལས་དེ་གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །
དག་ཅིང་གསལ་ལ་རྙོག་པ་མེད། གཟུང་དུ་མེད་ཅིང་བརྗོད་
དུ་མེད། །རྒྱུ་དང་ལས་ལས་ཀུན་ཏུ་འབྱུང་། །ངོ་བོ་ཉིད་མེད་
གནས་མེད་པར། །དེ་ལྟར་ཆོས་རྣམས་ཤེས་གྱིས་ལ། །སེམས་

་ཅན་དོན་ནི་མཉམ་མེད་བྱོས། །འོན་ཀྱང་སྐྱོབ་པའི་སྲས་སུ་
སྐྱེ། །ཞེས་པས་ཆོས་ཀྱི་སྦྱིན་པ་སྦྱིན་ལ།རྡོ་རྗེ་ཐུགས་ཀ་དང་དྲིལ་བུ་རྒྱུན་དཀྲོལ་བྱ་
ཞིང་། སྲུང་མ་དམ་ཚིག་ཅན་ཁྱེད་རྣམས་མཆོད་སྦྱིན་གྱི་གཏོར་
མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་
ཞིང་། འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་།
བདག་ཅག་དཔོན་སློབ་འཁོར་དང་བཅས་པ་རྣམས་ཀྱིས་
ཆོས་བསྒྲུབ་པའི་བར་ཆད་ཉེ་བར་ཞི་བ་དང་། བསམ་པའི་
དོན་ཐམས་ཅད་ཆོས་དང་ལྡན་པ་ཡིད་བཞིན་དུ་འགྲུབ་པར་
མཛད་དུ་གསོལ། ཞེས་བརྗོད་ལ། ཁུ་ཚུར་གཉིས་བསྣོལ་བའི་མཐེབ་སྲིན་གྱིས་
སེ་གོལ་ཕྱིར་གཏོག་ཅིང་། ཨོཾ་ད་ཤ་དི་ཀ་ལོ་ཀ་པཱ་ལ་ས་པཱ་རི་ཝ་ར་
གཙྩཾ། ཞེས་པས་གཤེགས་སུ་གསོལ། ༈ གཉིས་པ་འབྱུང་པོ་རྣམས་ལ་དབུལ་ཏེ་སྔ་
མ་ལྟར་བསང་སྦྱངས་བྱིན་གྱིས་བརླབས་ནས། རང་གི་སྙིང་ག་ནས་འོད་
ཟེར་འཕྲོས་པས་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་
དང་བཅས་པ་ཨོཾ་བཛྲ་ས་མཱ་ཛ༔ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་
པས་སྤྱན་དྲངས་པར་བསམ་ཞིང་། ཚིག་བཅད་རེ་རེའི་མཇུག་ཏུ་ལག་པ་གཡས་པ་
རྡོ་རྗེ་གཡབ་ཅིང་། གཡོན་དྲིལ་བུ་གསིལ་ཞིང་། །ལྷ་དང་ལྷ་མིན་གནོད་
སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་བཟང་ལུས་
སྲུལ་པོ། །དྲི་ཟ་སྲིན་པོ་གདོན་གྱི་ཚོགས་རྣམས་དང་། །གང་
དག་ས་ལ་གནས་པའི་རྫུ་འཕྲུལ་ཅན། །བུད་མེད་བཅས་ཤིང་

གཡོག་འཁོར་བཅས་པ་ལ། །བདག་གིས་པུས་མོ་ས་ལ་
བཙུགས་ནས་ནི། །ཐལ་མོ་སྦྱར་ནས་ཁྱེད་ལ་གསོལ་འདེབས་
ཀྱིས། །གསན་ནས་ཕན་གདགས་སླད་དུ་འདིར་གཤེགས་ཤིག།
ཨོཾ་སརྦ་ལོ་ཀ་ཀཱ་ར་ཨེ་ཧྥེ་ཧིས་སྤྱན་དྲངས། པདྨའི་ཕྱག་རྒྱ་དང་བཅས་པས།
པདྨ་ཀ་མ་ལཱ་ཡ་ཧཱུཾ་གྱིས་གདན་ཕུལ། མཆོད་པ་སོ་སོའི་ཕྱག་རྒྱ་དང་བཅས་
པས། ཨགྷཾ་སོགས་ཀྱིས་མཆོད་ལ། གཏོར་མ་གསོལ་བར་བསམ་ཞིང་། ནམ་མཁའ་
མཛོད་ཀྱི་ཕྱག་རྒྱ་དང་བཅས་པས། ཨོ་དེ་ཝ། ནཱ་ག ཡཀྵ། རཱཀྵ་སཱ།
གན་དྷརྒྱུ། ཨ་སུ་ར། ག་རུ་ཌ། ཀི་ན་ར། མ་ཧོ་ར་ག མ་ནུ་བྱ།
ཨ་མ་ནུ་། ས་པ་རི་ཝཱ་ར། ན་མསརྦ་ཏ་ཐཱ་ག་ཏེ་བྷོ། བི་ཤྭ་
མུ་ཁེ་བྷ སརྦ་ཐཱ་ཁཾ། ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ། གྲིབྦེ་
དཾ། བ་ལིཾ་ཏ་ཡེ་སྭཱཧཱ། ཞེས་ལན་གསུམ་མམ་བདུན་གྱིས་ཕུལ་ལ། གཡས་རྡོ་རྗེ་
ཐུགས་ཀ་དང་། གཡོན་དྲིལ་བུ་༼ འབྱུང་པོ་གང་དག་ནས། འོན་ཀྱང་སྐྱོབ་པའི་
སྲས་སུ་སྐྱེ། ཞེས་པའི་བར་ལ། ༽ཆིག་བརྡུང་བྱ་ཞིང་། འབྱུང་པོ་གང་དག་
རི་རབ་སྟེང་གནས་དང་། །དགའ་བའི་ཚལ་དང་ལྷ་ཡི་གནས་
རྣམས་དང་། །ཤར་ནུབ་རི་དང་ཉི་ཟླའི་ཁྱིམ་རྣམས་དང་། །
རི་བོ་ཀུན་ལ་གང་དག་གནས་པ་དང་། །རིན་ཆེན་གླིང་ན་
ལྷག་པར་གང་གནས་དང་། །ཆུ་བོ་ཀུན་དང་ཆུ་བོའི་མདོ་
རྣམས་དང་། །མཚོ་དང་རྫིང་བུ་ལྟེང་ཀ་ཆུ་ངོགས་དང་། །
གཡའ་ཆུ་བསིལ་མ་ཅན་དང་གང་གནས་དང༌། །གྲོང་དང་

ཕྱུགས་ལྷས་གྲོང་ཁྱེར་སྟོང་པ་དང་། །ཁང་སྟོང་དག་དང་ལྷ་
ཡི་གནས་རྣམས་དང་། །གཙུག་ལག་ཁང་དང་མཆོད་རྟེན་
གནས་རྣམས་དང༌། །དཀའ་ཐུབ་གནས་དང་གླང་ཆེན་བྲེས་
རྣམས་དང་།།རྒྱལ་པོའི་དཀོར་ཁང་དག་ན་གང་གནས་དང་།།
ལམ་སྲང་སུམ་མདོ་དང་ནི་བཞི་མདོ་དང་། །གང་དག་ལམ་
པོ་ཆེ་དང་ཤིང་གཅིག་དྲུང་། །དུར་ཁྲོད་ཆེན་པོ་ནགས་ཚལ་
ཆེན་པོ་དང་། །སེང་གེ་དྲེད་དང་གཅན་གཟན་གནས་རྣམས་
དང་། །འབྲོག་ཆེན་འཇིགས་སུ་རུང་བ་གང་གནས་དང་། །
གང་དག་གླིང་མཆོག་དག་ན་གནས་པ་དང༌། །ལྷུན་པོ་དུར་
ཁྲོད་དག་ན་གནས་པ་རྣམས། །རབ་ཏུ་དགེས་ཤིང་མགུ་བར་
གྱུར་ནས་སུ། །འཕྲེང་བ་མེ་ཏོག་དྲི་དང་བདུག་པར་བཅས། །
བསྟོད་དང་གཏོར་མ་མར་མེ་གུས་འབུལ་ན། །འདི་དག་
གསོལ་ཞིང་ལེགས་པར་བཞེས་ནས་ཀྱང་། །བདག་གི་ལས་ཀྱི་
འབྲས་བུ་མཆིས་བར་མཛོད། །ཞེས་པས་འཕྲིན་ལས་བཅོལ་ཞིང་། སྔ་མ་
ལྟར་ཆོས་ཀྱི་སྦྱིན་པ་དང༌། རྡོ་རྗེ་ཐུགས་ཀ་དང་། དྲིལ་བུ་རྒྱུན་དཀྲོལ་གོང་བཞིན་
བྱས་ལ། །ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་
བཅས་པ་རྣམས་མཆོད་སྦྱིན་གྱི་སོགས་སྔར་ལྟར་འདོད་པའི་དོན་ལ་
གསོལ་བ་བཏབ་ལ། མཆོད་ཡོན་གྱི་ཕྱག་རྒྱ་དང་བཅས་པས། ཨོཾ་སརྦ་ལོ་ཀ་ཀཱ་
ར་གཉྩེ་དཾ་ཨགྷཾ་སྭཱཧཱ། ཞེས་དང་། མཐེབ་སྲིན་གྱིས་སེ་གོལ་ཕྱིར་གཏོག་ཅིང་

གཙྪ། ཞེས་པས་གཤེགས་སུ་གསོལ། ༈ ལྔ་པ་བགེགས་རྣམས་ལ་སྦྱིན་ཏེ། རང་ཉིད་
རིགས་ཀྱི་ཁྲོ་བོ་གང་ཡིན་དེའི་ང་རྒྱལ་དང་ལྡན་པས། ཁམས་གསུམ་རྣམ་རྒྱལ་
༼ གནས་སྐབས་གཞན་དུ་ཆ་གསུམ་གཏོང་ཚེ་འདི་མཛད་པ་མ་མཐོང་། ༽གྱི་
སྔགས། ཨོཾ་བཛྲ་སཏཱ་ཀྲོ་དྷ་སོགས་དང་། ཕྱག་རྒྱ་ལན་གཅིག་བྱས་ལ་སེ་གོལ་
གཏོགས་ནས། ཡང་ཕྱག་རྒྱ་དེ་ཉིད་བཅའ་ལ། ན་མོ་རྗེ་བཙུན་རྩ་བ་དང་
བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་
བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་།
ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་
པ་དང་། གསང་སྔགས་དང་རིག་སྔགས་ཀྱི་རྒྱལ་པོ་ཁྲོ་བོ་དང་
ཁྲོ་མོ་རྣམས་ཀྱི་བཀའ་བདེན་པ་དང་། ཁྱད་པར་དུ་ཡི་དམ་
དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ཀྱི་
བཀའ་བདེན་པ་དང༌། དཔལ་མགོན་དམ་པ་ཆོས་སྐྱོང་བའི་
སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བཀའ་བདེན་
པ་དང་། བདེན་པ་ཆེན་པོའི་བྱིན་གྱི་བརླབས་ཀྱིས། དེང་
འདིར་སྦྱིན་པའི་བདག་པོ་མི་ནོར་འཁོར་དང་བཅས་པ་ལ་
གནོད་ཅིང་འཚེ་བར་བྱེད་པའི་བགེགས་ཀྱི་རིགས་གང་ཡིན་
པ་དེ་དག་ཐམས་ཅད་སྐད་ཅིག་ཐང་ཅིག་ཡུན་ཙམ་འདི་
ཉིད་ལ་འདིར་མཆིས་པར་གྱུར་ཅིག ཚར་གཅིག་དང་། ཊ་ཀི་ཧཱུྃ་
ཛ། ཞེས་ཚར་གསུམ་བརྗོད་པས་བགེགས་རྣམས་གཏོར་མ་ལེན་པའི་ཕྱིར་དུ་འོང་
བར་བསམས་ལ། ལག་གཡོན་ཁུ་ཚུར་སྙིང་གར་བཅངས། གཡས་སྐྱབས་སྦྱིན་གྱི་ཕྱག་

རྒྱ་བཅས་ལ། ཨོཾ་གུང་ཀ་རེ་གུང་ཀ་རེ་སྭཱཧཱ། ཨོ་པི་ཙི་པི་ཙི་སྭཱཧཱ།
ཨོ་གུང་གུང་སཱཧཱ། སརྦ་བིགྷཱན་གྲིཉྩེ་དཾ་ཨནྡྷཾ་སྭཱཧཱ། ནས། གནྡྷེ་
སྭཱཧཱའི་བར་གྱིས་མཆོད་ལ། ལག་གཡས་སྐྱབས་སྦྱིན་གྱི་ཕྱག་རྒྱ་མདུན་ནས་བསྐོར་
ཞིང་མཐར་མཆོད་སྦྱིན་དང་བཅས་པས་སེ་གོལ་བྱ་ཞིང་། གོང་གི་སྔགས་གསུམ་གྱི་
རྗེས་སུ། སརྦ་བིགྷཱན། ན་མསརྦ་ཏ་ཐཱ་ག་ཏ་བྷོ། ཞེས་སོགས་བཏགས་
ལ་ལན་གསུམ་གྱིས་གཏོར་མ་བྱིན་པས་ཚིམས་པར་བསམས་ལ། ལག་གཡས་རྡོ་རྗེ་
སྙིང་ག་དང་། གཡོན་དྲིལ་བུ་ཆིག་བརྡུང་བྱ་ཞིང་། གང་ཞིག་མཚན་མོ་རྒྱུ་
བ་ཡི། །འབྱུང་པོ་རྣམས་དང་ཤ་ཟ་དང་། །སྲིན་པོ་ཤ་རྗེན་ཟ་
བ་དང་། །སེམས་ཅན་རྣམ་པ་སྣ་ཚོགས་པ། །ལྗོན་ཤིང་གེལ་
པ་སོགས་གནས་པ། །དེ་དང་དེ་ལ་གཏོར་མ་ནི། །བཟའ་བ་
ཤ་ཆང་ལ་ཕུག་བཅས། །འབྲས་ཆེན་འབྲས་བུ་མང་པོ་ཡི། །
མཆོད་པ་འདི་ཡིས་མགུ་བྱོས་ལ། །གནོད་པའི་བསམ་པ་ཞི་
བ་དང་། །བདག་ཅག་རྣམས་ལ་ཕན་པའི་ཡིད། །དེ་རིང་ཕྱིན་
ཆད་བསྐྱེད་པར་གྱིས། །ཅེས་བསྔོས་ལ། རྒྱན་གྱིས་བརྒྱན་པར་བྱས་
ཀྱང་ཆོས་སྤྱོད་ཅིང་། །དུལ་ཞིང་ཡང་དག་སྡོམ་ལ་ཚངས་པར་
སྤྱོད། །འབྱུང་པོ་ཀུན་ལ་ཆད་པ་སྤངས་པ་སྟེ། །དགེ་སློང་དགེ་
སྦྱོང་དེ་ཡིན་བྲམ་ཟེ་དེ། །མཚོན་ཆས་མི་འཇིགས་གང་ཡང་
མེད། །འཆི་བའི་སྲོག་ལ་ཀུན་ཀྱང་འཛེམ། །འཚོ་བའི་ཟས་ལ་
ཀུན་ཀྱང་འདུ། །རང་གི་ལུས་ལ་དཔེ་ལོང་ལ། །གཞན་ལ་

གནོད་པ་མ་བྱེད་ཅིག །ཨོ་ཆེན་པོའམ་ཆུང་ངུ་གང་དག་གི །
ལུས་ལ་མངོན་པར་གནོད་གྱུར་པ། །ནད་དེ་ཉེ་བར་ཕྱུང་
ནས་སུ། །གདོན་ཁྱོད་རང་གི་གནས་སུ་དེངས། །དེ་ལྟར་
བདག་གི་ཅི་ནུས་གྱིས། །མཆོད་དང་བསྙེན་བཀུར་བྱས་པ་
ཡིས། །དམ་ཚིག་གནས་ལ་གནས་ནས་སུ། །བདག་གི་བསམ་
པ་བསྐོང་བར་མཛོད། །རྟག་ཏུ་དམ་ཚིག་ལ་གནས་ཤིང་། །
འདིར་ནི་བདག་ཅག་འཁོར་བཅས་ཀྱི། །ནད་དེ་རབ་ཏུ་སོལ་
མཛོད་ལ། །གདོན་རྣམས་རང་གི་གནས་སུ་སོང་། ཞེས་བརྗོད་
ཅིང་། ཨོཾ་སརྦ་བིགྷཱན་གཙྪ། ཞེས་པས་གཤེགས་སུ་གསོལ། གཏོར་མ་ས་གཙང་
སར་དོར་ཞིང་། རྡོ་རྗེ་གསོར། དྲིལ་བུ་དྲག་ཏུ་དཀྲོལ་ཞིང་། གཞན་ཡང་རོལ་མོའི་སྒྲ་
དྲག་པོ་དང་བཅས་པས། ན་མས་མནྟ་ཀཱ་ཡ་ཝཱ་ཀ་ཙིཏྟ་བཛཱ་ཎཾ། ན་
མོ་བཛྲ་ཀྲོ་དྷཱ་ཡ། མཧཱ་དཾ་བྷོ་ཏ་ཀ་ཊ་བྷི་ར་ཝཱ་ཡ། ཨ་སི་མུ་ས་
ལ། པ་ར་ཤུ་པཱ་ཧ་ས་ཡ། ཨོཾ་བཛྲ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་
ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་
ད་ཧ། གརྫ་གརྫ། བི་སྤོ་ཊ་ཡ་བི་སྤོ་ཊ་ཡ། སརྦ་བིགྷཱན། བི་ན་
ཡ་ཀ་ནཱན། མ་ཧཱ་ག་ན་པ་ཏི། ཛི་ཝཱི་ཏ། ཨན་ཀ་རཱ་ཡ་སྭཱཧཱ།
ཞེས་ཁྲོ་བོའི་སྔགས་ཀྱིས་མཚམས་བཅད་དེ། འཇིག་རྟེན་པ་གཏོར་མའི་མཆོད་པའི་
ཆོ་གའོ། །དེ་བཞིན་དུ་བྱ་བ་དང་སྤྱོད་པའི་རྒྱུད་ཀྱི་ཆོ་གའི་སྐབས་སུའང་། གཏོར་མ་
བསང་སྦྱངས་བྱིན་གྱིས་བརླབས་པ་རྣམས་སོ་སོའི་ཆོ་ག་བཞིན་བྱ།གཏོར་མའི་ཆོ་ག་
ནི་འདི་ཁོ་ན་ལྟར་ཉམས་སུ་བླངས་པས་འགྲུབ་བོ། །འོན་ཀྱང་བྱ་བའི་རྒྱུད་ལ་ལྷའི་ང་

རྒྱལ་གྱིས་མགྲོན་དགུག་པ་མེད་པས། སྔོན་དུ་བདག་མེད་གཉིས་ཀྱི་རྣལ་འབྱོར་ལ་
སེམས་བཞག་ལ། དེའི་ངང་ནས་མགྲོན་དུ་དགུག་པ་སོགས་བྱ་བ་ཉིད་དོ། །དེ་ལྟར་
རྒྱུད་སྡེ་འོག་མ་གསུམ་གྱི་ཆོ་ག་ལ་ཉེ་བར་མཁོ་བའི་ཡན་ལག་གཏོར་མ་ཆ་གསུམ་གྱི་
ཆོ་ག་བསྡུས་པ་ནི། ཤ་དྷ་ཀར་ཝརྨའི་གཞུང་དང་མཐུན་པར་རྡོ་རྗེ་འཆང་ཀུན་
དགའ་བཟང་པོས་མཛད་པ་ལྟར་བཀོད་པ་ལགས།། །
༄༅། །རྟེན་གང་ཡང་རུང་བ་ལ་རབ་གནས་བྱ་ཚུལ་
མདོར་བསྡུས་སུ་བཀོད་པ་པད་དཀར་
ཆུན་པོ་བཞུགས་སོ། །
བགེགས་མེད་པར་བྱ་བའི་སྔགས། ཨོཾ་སུམྦྷ་སོགས་ལན་གསུམ་བརྗོད། དེ་ནས་
ཇི་ལྟར་བལྟམས་པ་སོགས་ཀྱིས་ཁྲུས་གསོལ། མ་ལུས་སེམས་ཅན་སོགས་
སྤྱན་འདྲེན་ཚིག་བཅད་ཤོ་ལོ་ཀ་གསུམ་བརྗོད་ནས། ཛ་ཧཱུཾ་བཾ་ཧོས་བསྟིམས་
ནས། རྡོ་རྗེ་རྩེ་ལྔ་པའི་ཕྱག་རྒྱས་ལྷ་རྣམས་སྤྱན་འདྲེན་པའི་ཚུལ་བྱ། ཀུན་མཁྱེན་
ཡེ་ཤེས་སྤྱན་ལྡན་སྐྱོན་བྲལ་སོགས་ཤོ་ལོ་ཀ་གཅིག་བརྗོད་རྗེས་ཨོ་ཙཀླུ་
ཙཀྵ་ས་མནྟ་བི་ཤོ་དྷ་ནེ་སྭཱཧཱ་ཞེས་ལན་གསུམ་བརྗོད། ཡེ་ཤེས་ཀྱི་
སྤྱན་རྣམ་པར་དག་པ་ཐོབ་སྟེ་སོགས་བརྗོད་རྗེས། ཡེ་དྷརྨས་བྱིན་གྱིས་
བརླབ་པའི་མེ་ཏོག་གཏོར་ཏེ། ཕྱོགས་བཅུ་ན་བཞུགས་པའི་སངས་རྒྱས་
དང་བྱང་ཆུབ་སེམས་དཔའ་སོགས་ཨོ་སུ་པྲ་ཏིཥྛ་བཛྲ་སྭཱཧཱ་ཞེས་
དང་ཡེ་དྷརྨ་མང་དུ་བརྗོད་ལ་མེ་ཏོག་གཏོར་ལན་གསུམ་བརྗོད་རྗེས། ཕུན་
སུམ་ཚོགས་པ་མངའ་བ་གསེར་གྱི་རི་བོ་སོགས་ཤོ་ལོ་ཀ་གསུམ་བརྗོད་

ནས་བསྔོ་སྨོན་གྱིས་མཐའ་བརྒྱན་པར་བྱའོ། །མཁན་ཆེན་ཚུལ་ཁྲིམས་རྒྱལ་མཚན་
གྱི་གསུང་ཡིན། །
༄༅། །གཅོད་ལུགས་ཉེར་མཁོ་ཆང་བུ་བརྒྱ་རྩའི་
ཕྱག་ལེན་འགྲིགས་ཆགས་སུ་བཀོད་པ་
བཞུགས་སོ།།
ན་མོ་པྲཛྙཱ་པ་ར་མི་ཏ་ཡེ། ཡུམ་ཆེན་མཁའ་འགྲོའི་ཚོགས་
ལ་ཕྱག་འཚལ་ལོ། །ཆང་བུ་བརྒྱ་རྩའི་གོ་དོན་འགྲིགས་བཀོད་པར། དགོངས་
པས་ཁྲོལ་བ་བཀའ་གནང་བྱིན་གྱིས་རློབས། །དེ་ལ་དང་པོ་ནད་པའི་ལུས་བཀྲུས་
པའི་ཆུས་སྦྲུས་པའི་ཆང་བུ་བརྒྱ་རྩ་བརྒྱད་བྱས་པ། དེ་ལ་ཤ་དུམ་ལྷན། སྣོད་གཅིག་
ཏུ་ནད་པའི་ཁྲུས་ཆུ་བཞག་ལ། དེ་ནས་གཅོད་ཚོགས་ཡིན་ན་བསྟབ་པའི་སྐབས་སུ་
བྱ། འཕྲལ་དུ་ཡིན་ན་ལུས་སྦྱིན་དཀར་འགྱེད་དམར་འགྱེད་མང་ཞིག་གི་མཐར།
ཕཊ སྐད་ཅིག་གི་སྟོང་གསུམ་འདི་ཨོ་རྒྱན་རང་བྱུང་གི་དུར་
ཁྲོད་དུ་གྱུར་པའི་དབུས་སུ། རང་ཉིད་རིག་པའི་ངོ་བོ་མ་གཅིག་
ཁྲོས་མ་ནག་པོ་ཕྱག་གཡས་མི་ལྤགས་གི་གཡང་གཞི་རྡེག་པས་
སྣང་སྲིད་དབང་དུ་སྡུད་པ། གཡོན་པས་མི་རྐང་གི་གླིང་བུ་
འབུད་པས་སྲིད་གསུམ་ཟིལ་གྱིས་གནོད་ཅིང་ཁམས་གསུམ་
ལས་རྣམ་པར་རྒྱལ་བའི་སྐུར་གྱུར། མདུན་གྱི་ནམ་མཁའ་མ་
གཅིག་ལབ་ཀྱི་སྒྲོན་མ་སྐུ་མདོག་དཀར་མོ་དར་དཀར་གྱི་རས་
གོས་གསོལ་བ། དབུ་སྐྲ་སིལ་མས་སྐུ་རྒྱབ་ཁེབས་པ། ཕྱག་གཡས་

ཌ་མ་རུ་འཁྲོལ་ཞིང་གཡོན་དྲིལ་བུ་དཀུར་བརྟེན་པ། པདྨ་དང་
ཟླ་བའི་གདན་ལ་གར་སྟབས་ཀྱི་བཞུགས་པ། དེ་ལ་མ་གཅིག་
རིགས་ལྔ་ལ་སོགས་གཅོད་ཡུལ་བརྒྱུད་བའི་བླ་མས་བསྐོར་པ།
དེ་ཡི་མཐའ་སྐོར་དུ་ནད་པ་འདི་ཡི་ལུས་གདོན་གནད་གདོན།
ནད་ནད་བདག་དང་བཅས་པ། གདོན་སྣ་འདྲེན་དང་བཅས་
པ། བགེགས་རིགས་ལེན་ཆགས་ཤ་འཁོན་ཡུལ་འདྲེ་དང་བཅས་
པ་ས་གཞི་གང་ནས་འཁོད་པར་གྱུར། ཕཊ་ཕཊ་ཕཊ ནད་
པའི་སྙིང་ཁར་རྣམ་པར་ཤེས་པའི་ངོ་བོ་ཨཱདཀར་པོ་གསལ་
བ་དབུ་མའི་ལམ་ནས་ཐོན། རང་ཉིད་ཁྲོས་མའི་ཐུགས་ཀར་
ཐིམ་པར་གྱུར། ཕཊ་ཕཊ་ཕཊ ན་མོ་གྲུབ་ཐོབ་གཅོད་ཡུལ་
བརྒྱུད་པའི་བླ་མ་རྣམས་ཀྱི་བདེན་པ་དང་། དཀོན་མཆོག་
གསུམ་གྱི་བདེན་པ་དང་། ཡི་དམ་ཁྲོས་མ་ནག་མོའི་བདེན་པ་
དང་། མ་གཅིག་ལབ་ཀྱི་སྒྲོན་མ་རིགས་ལྔའི་བདེན་པ་དང་།
རིགས་ཀྱི་མཁའ་འགྲོ་བྱེ་བ་འབུམ་སྡེ་དང་བཅས་པའི་བདེན་
པ་དང་། བདེན་པ་ཆེན་པོའི་མཐུས། ནད་པ་འདི་ལ་དང་པོ་
ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་
ནད་ལ་མི་ཕན་པར་བྱེད་པ། ཚེ་ལ་རྐུ་བ། སྲོག་ལ་འཇབ་པ།
ཡིད་ལ་རློམ་པ། བླ་ལ་ཁྱེར་བ་བྱེད་པའི་ལུས་གདོན་རྒྱབ་རྟེན་
དང་བཅས་པ། ནད་ནད་བདག་དང་བཅས་པ། གདོན་སྣ་
འདྲེན་དང་བཅས་པ་ཐམས་ཅད་ནད་པའི་བེམ་པོ་དང་དབྱེར་

མེད་པའི་དྲི་གླུད་ཆང་བུ་ཤ་དུམ་ཁྲུས་ཆུ་དང་བཅས་པ་འདི་
རྣམས་ལ་ཁུག་ཅིག །ཧཱུྃ་ཧཱུྃ་ཧཱུྃ། ཛཧཱུྃ་བཾ་ཧོ ཕཊ་ཕཊ་ཕཊ རྐང་
གླིང་འབུད། ཌ་དྲིལ་དྲག་ཏུ་བྱ། ཕཊ ནད་པའི་བེམ་པོ་དང་དབྱེར་
མེད་པའི་དྲི་ཆུ་ཆང་བུ་ཤ་དུམ་འདི་ཉིད་ངོ་བོ་ཡེ་ཤེས་ཀྱི་
བདུད་རྩི་ལ། རྣམ་པ་ནད་པ་དངོས་དང་འདྲ་བ། དངོས་ལས་
ལྷག་པ། ཕུང་ཁམས་སྐྱེད་མཆེད་ཚང་བ་རེ་རེ་ལའང་བརྒྱ་སྟོང་
གྲངས་མེད་པ་འཕྲོ་བ་འདི་ཉིད། མ་གཅིག་རིགས་ལྔ་མཁའ་
འགྲོ་བྱེ་བ་འབུམ་དང་བཅས་པ་ཕྱོགས་བཅུའི་ལྷ་འདྲེ་འབྱུང་
པོ་ལན་ཆགས་ཀྱི་བདག་པོ་བདག་མོ་ཐམས་ཅད་ལ་སྦྱིན་ནོ། །
འབུལ་ལོ་བསྔོའོ། ཕཊ་ཕཊ་ཕཊ༔ མཉེས་ཤིང་ཚིམ་ནས་འཁོར་
བ་ཐོག་མེད་ནས་བསགས་པའི་ལན་ཆགས་བུ་ལོན་ཤ་འཁོན་
ཐམས་ཅད་བྱང་ནས་བྱང་ཆུབ་ཀྱི་སེམས་དང་ལྡན་པར་གྱུར་
ཅིག །ཕཊ་ཕཊ་ཕཊ༔ དེ་ནས་ཁྱིམ་དུ་ཡིན་ན་པུད་སྐྱོགས་ཀྱི་ནང་དུ་ཆང་བུ་
ཤ་དུམ་ཁྲུས་ཆུས་བྲན་ནས། མཆོད་གཡོག་པས་གཟུང་ལ། ཕཊ བེམ་པོ་ལུས་
གདོན་དབྱེར་མེད་པའི། །ཤ་ཁྲག་བདུད་རྩིའི་རྒྱ་མཚོ་འདི། །
མཁའ་འགྲོ་འབུམ་སྡེའི་ཞལ་དུ་བསྟབ། །བཞེས་ཤིག་རོལ་ཅིག་
ལུས་གདོན་ཕྲོལ། །གླུད་ཟན་དྲི་ཁུ་རྒྱ་མཚོ་འདི། །ལྷན་ཅིག་སྐྱེས་
པའི་ལྷ་རྣམས་དང་། །མཉམ་པོ་འོང་བའི་འཆི་བདག་བདུད། །
བགེགས་རིགས་སྟོང་ཕྲག་བརྒྱད་ཅུ་དང་། །བྱིས་པའི་གདོན་
ཆེན་བཅོ་ལྔ་དང་། །ཕོ་མོ་ནད་བདག་རིམས་ཡམས་བདག །གྲི་

བོ་གྲེ་མོ་ཐེའུ་རང་འགོང་། །ལན་ཆགས་བདག་པོ་ཐམས་ཅད་
ལ། །དགོས་འདོད་མཁོ་དགུར་གྱུར་ནས་ཀྱང་། །ཟད་མེད་
ལོངས་སྤྱོད་ཐོབ་གྱུར་ཅིག །ཕཊ་ཕཊ་ཕཊ དེ་ནས་ཁྲུས་ཆུ་དང་།
ཆང་བུ་སྣོད་གཅིག་ཏུ་གསོག དེ་ལྟར་ལན་བརྒྱ་རྩ་བརྒྱད་སོང་ནས། ཕཊ
མདུན་གྱི་མ་གཅིག་མ་དམིགས་འཇའ་ལྟར་ཡལ། །རང་དང་
བསྲུང་བྱའི་སེམས་དང་མ་གཅིག་ཐུགས། །དབྱེར་མེད་ཆོས་
དབྱིངས་ནམ་མཁའི་ངང་དུ་ཐིམ། །སྐྱེ་མེད་ཡུམ་ཆེན་དགོངས་
པ་མངོན་གྱུར་ཅིག །ཕཊ་ཕཊ་ཕཊ དེ་ནས་ཁྲུས་ཆུ་ཆང་བུ་དུར་ཁྲོད་
གཅིག་ཏུ་གཏོར། གཉན་ས་ཡིན་ན་འཕྲལ་དུ་ཕྱོགས་ཕྱོགས་གཏོར། །དེ་ཡང་མཐའ་
གཏད་སྤུར་གཟུགས་བསྲེགས་པ་དང་། མེའི་མཐའ་གཏད་སོགས་ལ་ཆང་བུ་བརྒྱ་རྩ་
དགོས་པས། དེ་ཉིད་ཆང་བུ་བརྒྱ་རྩ་ཡིན་པར་འདོད་པ་མི་འཐད་སྟེ། གཉན་ཆེན་
མཐའ་གཏད་མེ་ཆུ་མཐའ་གཏད། འབྱུང་བའི་གཟེར་བུ་དང་བཞི་ནི་མཐའ་གཏད་
ཡིན། ཚོགས་ཀྱི་བསྟབ་བ་དྲག་པོ་དང་། ཆ་དྲུག་དང་། ཆང་བུ་བརྒྱ་རྩ་རྣམ་གསུམ་
ནི་བསྟབ་པ་ཡིན་ལ། དེ་ཡང་རང་རེའི་ན་ཚ་སྡུག་བསྔལ། སྔོན་གྱི་ལན་ཆགས་ཤ་
འཁོན་བྱང་ཞིང་ལྷ་འདྲེའི་ཁུ་ལྡོག་ཞི། གང་ལ་ཡང་རུང་ཞིང་ཕན་ཡོན་ཆེ། ཟུར་མང་
ལུགས་གི་དམིགས་འབུམ་ཆེན་མོ་ན། འདི་ཡི་རྩ་བ་ཡོད་ཀྱང་། ཕྱག་ལེན་གྱི་རྒྱུན་
འདྲ་མིན་མང་པོ་འདུག་ཅིང་། འདོན་ཆ་གསལ་པོ་མ་བྱུང་བས། འཕྲལ་དགོས་ཞིག་
གི་ཆེད་དུ། དགེ་སློང་རཱ་ག་ཨ་སྱས་སྒྲིགས་པ་ཉེས་འགའ་མཆིས་ན། མ་གཅིག་མཁའ་
འགྲོའི་ཚོགས་ལ་བཤགས། དགེ་བས་འགྲོ་ཕན་རྒྱ་ཆེན་འབྱུང་བར་ཤོག །མང་
ལཾ།། །།

༈ མི་ཁ་དགྲ་ཟློག་མདོར་བསྡུས་བཞུགས་སོ།།
རང་ཉིད་ཐུགས་རྗེ་ཆེན་པོའི་ཐུགས་ཀ་ནས་འོད་ཟེར་
ལྗང་གུ་འཕྲོས་པས་གཏམ་ངན་མི་ཁ་ཐམས་ཅད་བཟློག་པར་
གྱུར། །ཨོཾ་ཨཱཧུར་ཐུམ་མི་ཁ་གཏམ་ངན་ཐམས་ཅད་བཟློག །རི་
ལི་རི་ལི། ༀ་མ་ཧཱ་དྷེ་ཝ་དགྲ་བོ་ཎཱ་ཏྲི་ནི་སྲོག་ལ་རྦད་ཆོད། བྷོ་
མི་ཁ་ངན་པ་བསྒྱུར། མི་ཁ་ངན་པ་དགྲ་བོ་མཱ་ར་ཡ། ཐཾ་ཐཾ། ཤིག་
ཤིག །རྦད་རྦད་དྲིལ་དྲིལ། བྷོ་བྷོ་བཟློག །བརྒྱ་ཡི་མི་ཁ་བཟློག །
སྟོང་གི་ཁ་བཅུ་བཟློག །བརྒྱ་ཁ་ཡེར་ཡེར་བཟློག །སྟོང་ཁ་མེར་
མེར་བཟློག །ནད་བཟློག །ཡཾ་བཟློག །དགྲ་སྣ་བཟློག །གྱོད་སྣ་
བཟློག །གདོན་སྣ་བཟློག །རྐུན་སྣ་བཟློག །དམག་སྣ་བཟློག །ཉི་
མ་ཕྱོགས་བཞི་མཚམས་ཀྱི་མི་ཁ་གཏམ་ངན་ཐམས་ཅད་བཟློག །
ངན་སེམས་ཚུར་ལ་འཆང་བའི་དགྲ་བོ་ཐམས་ཅད་རྦད་རྦད་
དྲིལ་དྲིལ། ཐཾ། ཤིག་ཤིག །བྷོ་བྷོ། བཟློག་བཟློག །བྷོ་བཟློག་ཅིག །
ཅེས་པ་འདི་ཀརྨ་ར་ག་ཨ་སྱེས་བས་སྦྱར་བ་དགེ། །། །

༄༅། །ལྷ་བསངས་ཡིད་བཞིན་ནོར་བུ་
བཞུགས་སོ། །
སངས་རྒྱས་ཆོས་ཚོགས་སོགས། ལན་གསུམ། སེམས་ཅན་ཐམས་
ཅད་བདེ་བ་དང་། སོགས་ཚད་མེད་བཞི་བསྒོམ། ཨ་མྲྀ་ཏས་བསངས། སྭ་
བྷ་ཝས་སྦྱངས། སྟོང་པའི་ངང་ལས་ཧཱུཾ་ལས་རིན་ཆེན་སྣོད། །ཡང་
ཤིང་རྒྱ་ཆེ་བསངས་མཆོད་ཡིད་བཞིན་སྤྲིན། །དྲི་ཞིམ་ངད་ལྡན་
བར་སྣང་ཡོངས་གང་ཞིང་། །ཉེས་པ་ཀུན་སེལ་ཅི་འདོད་ཕུང་
པོར་གྱུར། །ཨོཾ་ཨཱཧཱུཾ། ལན་གསུམ། ཀྱེ། རྩ་བརྒྱུད་བླ་མ་ཡི་དམ་
དཀྱིལ་འཁོར་ལྷ། །སངས་རྒྱས་བྱང་སེམས་མཁའ་འགྲོ་ཆོས་
སྲུང་དང་། །གནོད་སྦྱིན་ནོར་ལྷ་ཡུལ་གཞིས་གནས་ཀྱི་བདག །
ལྷ་སྲིན་སྡེ་བརྒྱད་ལན་ཆགས་མགྲོན་གྱུར་རྣམས། །ཉམས་
ཆགས་སྐོང་ཞིང་འབག་བཙོག་སེལ་བའི་ཕྱིར། །དེང་འདིར་
བསངས་མཆོད་བཞེས་སླད་གནས་འདིར་བྱོན། །ཀྱེ་སངས་
རྒྱས་ཀུན་འདུས་རྩ་བའི་བླ་མ་བསངས། །དངོས་གྲུབ་མཆོག་
སྩོལ་ཡི་དམ་ལྷ་ཚོགས་བསངས། །སྤང་རྟོགས་མཐར་ཕྱིན་
སངས་རྒྱས་ཐམས་ཅད་× ལེགས་ཉེས་བཏང་འཛིན་དཔའ་
བོ་མཁའ་འགྲོ་x གཞན་ཕན་ལྷུར་ལེན་ཕྱོགས་བཅུའི་སེམས་
དཔའ་x ངེས་འབྱུང་མངོན་གྱུར་ཉན་ཐོས་དགྲ་བཅོམ་x

བསྟན་དགྲ་ཚར་གཅོད་ཆོས་སྐྱོངས་སྲུང་མ་X འདོད་རྒུའི་
དཔལ་སྟེར་གནོད་སྦྱིན་ནོར་སྐྱོང་x བཀའ་ཉན་མངགས་
བཞུགས་འཁོར་ཚོགས་རྒྱ་མཚོ་x ཀྱེ། ཁྱད་པར་བསྟན་བསྲུང་
རྒྱ་མཚོའི་སྡེ་དཔོན་ཆེ་x གུར་མགོན་ལྕམ་དྲལ་དཔལ་མགོན་
གདོང་བཞི་x སྲིད་གསུམ་དབང་ཕྱུག་རྡོ་རྗེ་རབ་བརྟན་ཆུ་
སྲིན་གདོང་ཅན་འཁོར་ཚོགས་འབུམ་སྡེ་x རྣམ་སྲས་བེག་རྩེ་
དུར་བདག་ལས་གཤིན་ཞང་བློན་སྡེ་དགུ་x དཔེ་ཧར་དཔོན་
བློན་དྲེགས་པ་སྡེ་བརྒྱད་x འགོ་བའི་ལྷ་ལྔ་སྐྱོབ་པའི་ལྷ་དགུ་x
མཆོད་དགྱེས་པའི་མཆོད་སྤྲིན་འདི། །རྒྱ་བོད་ཆོས་འཁོར་སྐྱོང་
བའི་སྲུང་མ་X ཡུལ་གཞི་གནས་ཀྱི་མཁའ་འགྲོ་དམ་ཅན་x
རྒྱ་གར་རྒྱ་ནག་ཧོར་དང་འཇང་ཡུལ་དང་། །བལ་ཡུལ་བོད་
ཡུལ་ལ་སོགས་འཛམ་གླིང་འདིར། །ཡུལ་གཞི་གནས་བདག་
དྲེགས་པ་སྡེ་རིགས་རིགས་དྲུག་ཕ་མ་ལན་ཆགས་བགེགས་
རིགས་མདོར་ན་མཐོ་བ་སྲིད་པའི་རྩེ་མོ་ནས། །དམའ་བ་
ན་རག་དམྱལ་བ་ཡན་ཆོད་ཀྱི། །མཚན་དང་མིང་ནས་མ་ཐོས་
ཐམས་ཅད་× ཀྱེ། མཆོད་ཡུལ་གོང་མ་སྦྱིན་ཡུལ་རིགས་དྲུག་
སོགས། །མགྲོན་གྱུར་ཀུན་ལ་བསང་མཆོད་འདི་འབུལ་བའི། །
ཉམས་ཆགས་སྐོང་ཞིང་བཙོག་གྲིབ་ཕོག་གྱུར་པ། །མ་ལུས་བྱང་

ཞིང་བདག་སོགས་འཁོར་བཅས་ཀྱི། །ནད་གདོན་ཀུན་ཞི་འཁོར་
སློབ་འབྲུ་ནོར་རྒྱས། །དཔལ་འབྱོར་མངའ་ཐང་སྙན་གྲགས་ལོང་
སྤྱོད་སོགས། །ཡིད་ལ་བསམ་པའི་དོན་རྣམས་ཐོགས་མེད་དུ། །
ལྷུན་གྱིས་གྲུབ་པའི་བཀྲ་ཤིས་དགེ་ལེགས་སྩོལ། །ཞེས་པ་འདི་དགའ་
ཆེན་ཁྱབ་བདག་སྙིང་པོས་མཛད་པའོ། ། །
༄༅། །དཔལ་ལྡན་ནཱ་ལེནྡྲའི་ཕྱག་བཞེས་གསེར་སྐྱེམས་
བཞུགས་སོ། །
གསེར་སྐྱེམས་གཏོང་བར་འདོད་རྣམས་ཀྱི། །ཇ་ཆང་དུད་དང་ནས་པུད་སོགས། །
གཙང་མར་འདུ་བྱས་འབྲུ་གསུམ་གྱིས། །བྱིན་གྱིས་རླབས་ལ་འདི་སྐད་དོ། །སྐྱབས་
སེམས་སོགས། སྟོང་པའི་ངང་ལས་རང་ཉིད་རྟ་མགྲིན་སྐུ། །དམར་
པོ་ལ་གཅིག་ཕྱག་གཉིས་སྤྱན་གསུམ་པ། །གཡས་པས་ཐོད་
དབྱུག་གཡོན་པས་སྡིག་མཛུབ་མཛད། །དབུ་གཙུག་རྟ་མགོ་
ལྗང་གུའི་རྟ་སྐད་འཚེར། །ཁྲོ་བོའི་བརྒྱན་དང་ཆ་ལུགས་
ཡོངས་སུ་རྫོགས། །པད་ཉི་ལོག་འདྲེན་གདན་ལ་བརྐྱང་བསྐུམ་
བཞུགས། །ༀ་ཤྲཱི་པདྨ་ཏ་ཀྲྀཏ་བཛྲ་ཀྲོ་དྷ་ཧ་ཡ་གྷི་ཝ་ཧུ་ལུ་ཧུ་
ལུ་ཧཱུྃ་ཕཊ། ལན་གསུམ། ཧཱུྃ། ཡེ་ཤེས་རྒྱ་གྷཾ་ཝ་རྟ་མཆོག་དཔལ། །
ཆགས་མེད་སྐུ་ནི་ནུབ་ཀའི་དམར་མདངས་འདྲ། །དབུ་སྐྲ་
དམར་སེར་རལ་པ་གྱེན་དུ་འཁྱིལ། །པདྨ་རིགས་སྔགས་རྒྱལ་ལ་

ཕྱག་འཚལ་ལོ། །ཧཱུཾ་སྟོང་གསུམ་ཀུན་ཏུ་དྲི་མཆོག་འབྱུང་གྱུར་
པའི། །སྤོས་དང་སྨན་སྦྱར་ཆུ་གཙང་དག་པའི་ཁྲུས། །ཡིད་བཞིན་
སྤྲིན་ཕུང་མཁའ་ལ་ཆར་འབེབས་པ། །མི་གཙང་དྲི་མའི་ཚོགས་
ཀུན་དག་གྱུར་ཅིག ། ཨོཾ་ཤུདྡྷེ་ཤུདྡྷེ་ཤཱ་དྷ་ཎ་ཡེ་སྭཱཧཱ། ལན་གསུམ།
ན་མོ་བདག་གིས་བསམ་པའི་སྟོབས་དག་དང། །དེ་བཞིན་
བཤེགས་པའི་སྦྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་
རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་
ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པ། །
ཐོགས་པ་མེད་པར་འབྱུང་གྱུར་ཅིག །ཨོཾ་ཨཱཿཧཱུྃ་ཧ་ཧོ་ཧཱི ལན་
གསུམ། ཧཱུཾ་རབ་འབྱམས་རྒྱལ་ཀུན་འདུས་ཞལ་འཁོར་ལོའི་
མགོན། །སྤྱི་དང་ཁྱད་པར་ཕན་བདེའི་ལམ་བཟང་མཆོག །སྟོན་
མཁས་དཔལ་ལྡན་རྩ་བརྒྱུད་བླ་མ་ལ། །གསེར་སྐྱེམས་འདི་
འབུལ་མཆོག་མཐུན་དངོས་གྲུབ་སྩོལ། །དག་པ་བདེ་སྟོང་ལྷུན་
གྲུབ་གཞལ་ཡས་ནས། །གང་འདུལ་ཞི་ཁྲོའི་མོས་སྟོན་ལྷག་པའི་
ལྷ། །དགྱེས་མཛད་ལ་སོགས་དཀྱིལ་འཁོར་ལྷ་ཚོགས་ལ། །
གསེར་x འོག་མིན་ཞིང་གཙོའི་ཡེ་ཤེས་སྒྱུ་འཕྲུལ་གར། །མ་
རུང་བདུད་སྡེའི་གཤེད་མར་ཤར་བའི་ལྷ། །བསྟན་སྲུང་རྒྱ་
མཚོའི་དབང་ཕྱུག་རྡོ་རྗེ་གུར། །གསེར་སྐྱེམས་འདི་འབུལ་ལས་
བཞི་ལྷུན་འགྲུབ་མཛོད། །རྡོ་རྗེ་འཛིན་པའི་བསྟན་དང་བསྟན་
འཛིན་ལ། །བསམ་སྦྱོར་འཁྱོག་པོར་འཆང་བའི་གནོད་བྱེད་

ཚོགས། །མཐར་མཛད་དཔལ་ལྡན་གཉན་མགོན་ཞལ་བཞི་
པར། །གསེར་x འཇིགས་རུང་ལང་ཀའི་ཡུལ་སོགས་འབུམ་སྡེ་
ཡི། །དྲེགས་པའི་གནས་སུ་ཟག་མེད་བདེ་སྐྱོང་མ། །སྣང་སྲིད་མ་
མོའི་གཙོ་མོར་རེ་མ་ཏི། །གསེར་x དྲི་མེད་ལྕེ་རིགས་སློབ་མར་
བཅས་ཀུན་གྱི། །བསྟེན་ཅིང་སྒྲུབ་པའི་བསྲུང་མ་ནག་མོ་ཆེ། །
དམ་ལྡན་སྐྱོང་མཛད་ནམ་གྲུ་རེ་མ་ཏི། །གསེར་× འདོད་
ཁམས་དབང་ཕྱུག་རྡོ་རྗེ་རབ་བརྟན་མའི། །བཀའ་ཉན་ཀུན་
གཙོ་ཡ་མཚན་འཕྲུལ་གཤོག་ཅན། །དུས་བཞིའི་ལྷ་མོ་འཁོར་
ཚོགས་དང་བཅས་ལ། །གསེར་x མགོན་པོའི་བཀའ་གཉན་
མོན་པ་མིང་སྲིང་གསུམ། །རུ་འདྲེན་སྡེ་བཞི་གདོང་གཉན་སྒོ་
མ་བཞི། །འབར་བའི་གཎེའི་ལྷ་ཚོགས་དང་བཅས་ལ། །གསེར་
x ས་བཅུའི་བྱང་སེམས་རྒྱལ་བ་རིན་ཆེན་མང་། །འགྲོ་འདིའི་
འཕོང་བའི་གདུང་སེལ་ཕུན་ཚོགས་གཏེར། །སྩོལ་མཛད་རྒྱལ་
ཆེན་རྣམ་མང་ཐོས་སྲས་ལ། །གསེར་x རིན་ཆེན་གཞལ་མེད་
དབུས་ན་ངང་དཀར་སྟེང་། །ཀེ་ལ་ཀ་རིའི་མདངས་འཕྲོག་རྒྱལ་
པོའི་ཆས། །བརྗིད་ལྡན་དྲི་ཟའི་གཙོ་བོ་ཟུར་ཕུད་ཅན། །གསེར་
x ཨོ་རྒྱན་ཡུལ་གྱི་ཞིང་སྐྱོང་གསང་ཆེན་གཉེར། །མཐུ་སྟོབས་
དབང་ཕྱུག་ནོར་སྐྱོང་དུར་ཁྲོད་བདག །ཡབ་ཡུམ་བཀའ་གཉན་
ཤ་ཟ་འབུམ་སྡེ་ལ། །གསེརx ཁྱད་པར་རིགས་འཛིན་མཚོ་སྐྱེས་
རྡོ་རྗེ་ཡི། །བཀའ་ཉན་དྲེགས་པའི་སྡེ་དཔོན་མཐུ་བོ་ཆེ། །ཆོས

རྒྱལ་སྐུ་ལྔ་དྲེགས་བྱེད་འཁོར་བཅས་ལ། །གསེར་༽ གཉིས་སྣང་
མ་རུང་སྒྲོལ་ཕྱིར་སྲིན་པོའི་གཟུགས། །རཀྟའི་མདངས་ལྡན་སྲོག་
བདག་གནོད་སྦྱིན་གཙོ། །སྤུན་བདུན་དྲེགས་པའི་དབང་ཕྱུག་
ཙིའུ་དམར་ལ། །གསེར་x མཚུངས་མེད་ལོ་ཆེན་བློ་ལྡན་ཤེས་
རབ་ཀྱི། །བསྟན་པ་སྤྱི་དང་ཁྱད་པར་དེ་འཛིན་མཆོག །གཡེལ་
མེད་སྐྱོང་མཛད་ཆོས་སྐྱོང་བསེ་ཁྲབ་པར། །གསེར་x དཔལ་
ཆེན་པདྨ་དབང་གི་དགེ་བསྙེན་མཆོག །བྱང་ཕྱོགས་སྐྱོང་མཛད་
ལྷ་ཡི་སྲུང་མ་ཆེ། །གནོད་སྦྱིན་ནམ་ར་འཁོར་ཚོགས་དང་བཅས་
ལ། །གསེར་X གང་གི་བཀའ་བསྟོད་འབྲོག་སྐྱོང་མཐུ་རྩལ་ཅན། །
རབ་འབར་བཙན་རྒོད་འབུམ་སྡེའི་དམག་དཔོན་ཆེ། །ལྷ་ཆེན་
ཕུན་སུམ་ཚོགས་པའི་ཞལ་ཡས་ནས། །རོང་སྟོན་རིང་ལུགས་
བསྟན་པ་སྲུང་མཛད་པ། །ལྷ་ཡི་དགེ་བསྙེན་ཡུལ་ལྷ་ཆེན་པོ་ལ། །
༈ སྡེ་བརྒྱད་གསེར་སྐྱེམས་ནི། གནས་གཙང་མར་ལྷ་བཤོས་རི་རབ། ཆང་ཕུད།
འོ་ཕུད། མེ་ཏོག་སྣ་ཚོགས། རྩི་སྨན། མངར་གསུམ། ཤ་སྣ། སྨན་སྣ། འབྲུ་སྣ། དར་སྣ།
ཟས་སྣ་གང་འབྱོར་བཤམས་ལ་སྐྱབས་འགྲོ་སེམས་བསྐྱེད་དང་ལྡན་པའི། རང་ཡིད་
དམ་གང་བྱེད་ཀྱང་བསྒོམ་ལ། རྗེས་རྣམས་སྔགས་དྲུག་ཕྱག་དྲུག་གི་བྱིན་གྱིས་
བརླབས་ནས་ཏིང་ངེ་འཛིན་ངང་ནས་འདི་སྐད་དོ། །ཧཱུྃ། སྐུ་གསུམ་བརྒྱུད་
གསུམ་བླ་མ་དང་། །ཡི་དམ་ཞི་ཁྲོའི་ལྷ་ཚོགས་དང་། །སྐྱབས་
གནས་དཀོན་མཆོག་གསུམ་པོ་དང༌། །མཁའ་འགྲོ་ནོར་ལྷ་

གཏེར་སྲུང་ཚོགས། །མཆོད་ཡུལ་གོང་མ་ཐམས་ཅད་ལ། །མཆོད་
པ་དམ་པ་འདི་འབུལ་ལོ། །གསེར་སྐྱེམས་གཙང་མ་འདི་བཞེས་
ལ། །བདག་གི་འདོད་དོན་སྒྲུབས་ཏུ་གསོལ། །ལྷ་ཡི་དབང་པོ་
བརྒྱ་བྱིན་དང་། །ལྷ་མིན་དབང་པོ་ཐག་བཟང་དང་། །ཀླུ་ཡི་
རྒྱལ་པོ་དགའ་བོ་དང་། །མིའམ་ཅི་ལྗོན་རྟ་མགོ་དང་། །གནོད་
སྦྱིན་གང་བ་བཟང་པོ་དང་། །མཁའ་ལྡིང་གསེར་མིག་འཁྱིལ་
བ་དང་། །ཆོས་སྐྱོང་མཧཱ་ཀ་ལ་དང་། །དྲི་ཟ་ཟུར་ཕུད་ལྔ་ལ་
གཅིག་བདུད་རྗེ་ནག་པོ་དང་། །བཙན་རྒྱལ་ཡམ་ཤུད་དམར་
པོ་དང་། །ཡུལ་ལྷ་ཆ་བསངས་ཀླུ་སྲས་དང་། །སྲོག་བདག་རྒྱལ་
པོ་སྙིང་སྦྱིན་དང་། །ཆོས་སྐྱོང་གནོད་སྦྱིན་དམར་བོ་དང་། །མ་
མོ་འཇིག་པའི་གློག་འབྱིན་དང་། །དགེ་བསྙེན་རྡོ་རྗེ་ལེགས་པ་
དང་། །དཀར་མོ་ཉི་ཟླའི་ཐོད་འཕྲེང་སོགས། །ནང་གི་བདུད་
པོ་ཁ་མཐུན་ཡཀྲུ་དང་། །གཤིན་རྗེ་གཤེད་པོ་དམར་པོ་དང་། །
ཀླུ་བདུད་ན་ག་ར་ཙ་དང༌། །གནོད་སྦྱིན་ཤན་པ་གྲི་ཐོགས་
དང་། །མ་མོ་སྲིན་པོའི་ཁྲམ་འདེབས་དང་། །བཙན་པོ་ཡམ་
ཤུད་སྲོགས་ལེན་དང་། །བདུད་པོ་རེ་ཏིའི་མགོ་གཡག་དང་། །
སྲོག་བདག་དུང་གི་ཐོར་ཚུགས་སོགས། །གསང་བའི་x གཟའ་
མཆོག་རྒྱལ་པོ་ར་ཧུ་ལ། །སྐར་མཆོག་ཁྲམ་ཤིང་ཁ་ཐོར་དང་། །
བདུད་མཆོག་མ་ནུ་ཡཀྵ་དང་། །བཙན་མཆོག་དྲི་བཙན་འཐུ་

བོ་དང་། །མ་མཆོག་ལྕེ་སྤྱང་མདུང་འཛིན་དང་། །ཀླུ་མཆོག་ཀླུ་
རྒྱལ་དུང་སྐྱོང་དང་། །མགོན་མཆོག་ནག་པོ་ལྟེ་དཀར་དང་། །
རྒྱལ་མཆོག་ལི་བྱིན་ཧ་ར་སོགས། །མཆོག་གི་x དཔུང་གཡས་
དགྲ་ལྷར་སྤྲུལ་པ་དང་། །དཔུང་གཡོན་མ་མོར་སྤྲུལ་པ་དང་། །
མཆུ་སོ་བདུད་དུ་སྤྲུལ་པ་དང་། །མགོ་བོ་སྲིན་པོར་སྤྲུལ་པ་
དང་། །མཇུག་མ་དམུ་རུ་སྤྲུལ་པ་དང་། །ལག་གཡས་གཤིན་
རྗེར་སྤྲུལ་པ་དང༌། །ལག་གཡོན་ཀླུ་བཙན་སྤྲུལ་པ་དང༌། །མིག་
དང་སྙིང་དང་མཆིན་པ་གསུམ། །གཟའ་བདུད་ཉིད་དུ་སྤྲུལ་པ་
དང༌། །སྤྲུལ་པའི་x ས་བདག་ཧལ་ཁྱི་ནག་པོ་དང་། །ཀླུ་བདུད་
རྡོར་པ་ནག་པོ་དང་། །ས་ཡི་ལྷ་མོ་བསྟན་མ་དང་། །ཕྱོགས་སྐྱོང་
རྒྱལ་ཆེན་སྡེ་བཞི་དང་། །མགོན་པོ་བདུན་ཅུ་རྩ་ལྔ་དང་། །ཡུལ་
འདིའི་གཞི་བདག་ཐམས་ཅད་དང་། །ཕོ་ལྷ་དགྲ་ལྷ་སྲོག་ལྷ་
དང་། །མོ་ལྷ་མོ་སྨན་ལ་སོགས་པ། །སྣང་སྲིད་སྡེ་བརྒྱད་ཅེས་
གནུབས་བན་སངས་རྒྱས་ཡེ་ཤེས་ཀྱི་མཛད་པའི་གསེར་སྐྱེམས་འདི་ནི། སེར་བ་སྲུང་
བ། སྲིའུ་གསོ་བ། །གཏོར་མ་འཕེན་པ། མདོས་གླུད་གཏོང་བ། ཟོར་འཕེན་པ་སོགས་
གང་བྱེད་ཀྱང་སྔོན་དུ་འགྲོ་བའི་སྡེ་བརྒྱད་ཀྱི། མཆོད་པ་འདི་མེད་ན་བྱིས་པས་མཁར་
ལས་བྱེད་པ་དང་འདྲ་གསུངས། དཀར་ཕྱོགས་སྐྱོང་ཞིང་ནག་ཕྱོགས་
མ་ལུས་པ། །འཇོམས་མཛད་ཡུལ་གཞིས་གནས་བདག་ལྷ་ཀླུ་
དང་། །འགོ་བའི་ལྷ་ལྔ་སྐྱོབས་པའི་ལྷ་ཚོགས་ལ། གསེར་x བོད་
སྐྱོང་མ་མོའི་འཁོར་རྟོགས་ལྷག་དབང་པའི། །ནག་ཕྱོགས་ལྷ་ཀླུ་

མཐུ་ཆེན་ཐམས་ཅད་དང་། །ཁྱད་པར་རིག་དྲུག་ལན་ཆགས་
མགྲོན་རྣམས་ལ། །ཕུད་ལྷག་འདི་འབུལ་ལན་ཆགས་བྱང་གྱུར་
ཅིག །དེ་ལྟར་གསེར་སྐྱེམས་གཙང་མའི་མཆོད་སྤྲིན་མཆོག །
མཆོད་བྱེད་རིག་འཛིན་བདག་ཅག་འཁོར་བཅས་ཀྱི། །བསམ་
པའི་དོན་འགྲུབ་སྡེ་འདིའི་བཤད་སྒྲུབ་ཀུན། །སྲིད་མཐའི་བར་
དུ་རྒྱས་པའི་འཕྲིན་ལས་མཛོད། །མ་རུང་བསམ་སྦྱོར་འཆང་
བའི་སྦྱིན་སྐྱེས་མགོ །རབ་འབར་མཐུ་སྟོབས་རྡོ་རྗེ་རྩེ་བརྒྱ་པས། །
གཞོམ་མཛད་དམ་ཅན་རྒྱ་མཚོར་བཅོལ་བ་ཡི། །ལས་ཀུན་
ཐོགས་མེད་སྒྲུབ་པར་མཛད་དུ་གསོལ། །ཁྱད་པར་ཀུན་མཁྱེན་
བླ་མ་ཡབ་སྲས་ཀྱི། །བཤད་སྒྲུབ་བསྟན་པ་མ་ལ་ཡ་ཡི་དྲི། །རྣམ་
བཞིའི་ཕྲིན་ལས་ལྷོ་ཕྱོགས་དྲིའི་ཤིང་རྟས། །འཛིན་མའི་ཁྱོན་
ཀུན་འགེང་བའི་འཕྲིན་ལས་མཛོད། །བསྟན་པའི་ཉིན་མོར་
འཁུ་བའི་ལོག་སྦྱོར་སྤྲིན། །རབ་མྱུར་དྲག་པོའི་རླུང་གིས་དེ་ཉིད་
ཀྱི། །གནས་དང་ནག་ཕྱོགས་འབྱུང་པོའི་རིགས་རྣམས་ཀྱི། །
ཐོག་ཏུ་ཕྱིར་ཟློག་བསྒྱུར་བའི་ཕྲིན་ལས་མཛོད། །བདེ་སྐྱིད་
རྫོགས་ལྡན་དགའ་མར་འབོད་པའི་གླུ། ལེན་བྱེད་སྲིད་ཞིའི་
དཔལ་དང་འབྱོར་པ་ཡིས། །ཡུལ་ཕྱོགས་འདིའི་མཚོན་ཡངས་
པའི་རྒྱལ་ཁམས་ཀུན། །ཕྱོགས་དུས་གནས་སྐབས་ཀུན་དུ་དགེ་
ལེགས་སྩོལ། །ཞེས་པ་འདི་རང་གི་རྒྱུན་འཁྱེར་དུ། །རྩོམ་བྱེད་གཟིམས་འོག་སྤྲུལ་
སྐུའི་མིང་། །འཆང་བས་བྲིས་ལ་ཉེས་མཆིས་ན། །བླ་མ་མཁའ་འགྲོས་བཟོད་པར་

གསོལ། །སངས་རྒྱས་བསྟན་སྲུང་དཀོན་མཆོག་དབུ་འཕང་བསྟོད།།
དགེ་འདུན་སྡེ་སྐྱོང་རྣལ་འབྱོར་ཚེ་སྲོག་བསྲིངས། །སྙན་པའི་
དར་འཕྱར་གྲགས་པའི་དུང་བུས་ལ། །འཁོར་དང་ལོངས་སྤྱོད་
རྒྱས་པ་ཉིད་དུ་མཛོད། །རྒས་མེད་ལང་མཚོ་ལྡན་པའི་ལུས་
སྟོབས་རྒྱས། །མིག་ལ་ཡ་མཚན་ལྟད་མོ་ཆེ་བ་དང༌། །རྣ་བར་
རྟག་ཏུ་སྙན་པའི་གཏམ་ཐོས་ཤིང་། །དྲི་ཞིམ་ངད་པ་སྣ་དང་
མི་འབྲལ་མཛོད། །ཟས་སྐོམ་འབྱོར་བས་རོ་འཛིན་ཚིམ་བྱེད་
ཅིང་། །ལུས་ལ་རེག་བྱ་བདེ་བ་ཁོ་ནས་འཚོ། །ཡིད་ལ་རྣམ་པར་
བཀྲ་བའི་ཤེས་རབ་ཀྱི། །ཟག་མེད་བདེ་བས་ནམ་ཡང་ངོམ་བར་
མཛོད། །རྟག་ཏུ་ཁྱོད་གསོལ་ཁྱོད་བརྟེན་ཁྱོབ་སྒྲུབ་ན། །མཐུ་
རྩལ་མ་ཆུང་བརྩེ་གདུང་ཆེ་བར་མཛོད། །གཞིས་སུ་བཀྲ་ཤིས་
ལོངས་སྤྱོད་ཕུན་སུམ་ཚོགས། །བྱེས་སུ་ལམ་འཕྲང་ཆུ་ལས་སྒྲོལ་
འདོན་མཛོད། །འཇིག་པའི་དགྲ་ཇག་ཆོམ་རྐུན་འཚེ་ལས་
སྐྱོབས། །མདོར་ན་བསམ་དོན་ཡིད་བཞིན་འགྲུབ་བར་མཛོད། །
བདག་དང་མཐའ་ཡས་སེམས་ཅན་ཐམས་ཅད་ཀྱི། །བླ་མེད་
རྫོགས་པའི་བྱང་ཆུབ་སྒྲུབ་པ་ལ། །འགལ་རྐྱེན་བར་དུ་གཅོད་
པ་ཀུན་ཞི་ནས། །མཐུན་རྐྱེན་བསམ་དོན་ལྷུན་གྱིས་འགྲུབ་པར་
མཛོད། །རྫུ་འཕྲུལ་སྟོབས་ལྡན་མངོན་པར་ཤེས་པའི་དཔལ། །
ཉེ་བར་ཐོབ་ནས་ཐུབ་པའི་བཀའ་བཞིན་དུ། །བསྟན་པ་རིན་
ཆེན་བང་མཛོད་ལེགས་སྐྱོང་བའི། །རྡོ་རྗེ་ཆོས་སྲུང་རྣམ་ཀྱིས་

རྟག་ཏུ་སྐྱོངས། །
༄༅། །མངའ་གསོལ་འདོད་དགུའི་དཔལ་སྟེར་
ཞེས་བྱ་བ་བཞུགས་སོ།།
བླ་མ་དང་ལྷག་པའི་ལྷ་ལ་ཕྱག་འཚལ་ཞིང་སྐྱབས་སུ་
མཆིའོ། །བྱིན་གྱིས་བརླབ་ཏུ་གསོལ། ཧཱུྃ། རང་སྣང་སྐུ་གསུམ་
རྒྱལ་བའི་དཔལ་བརྙེས་ཀྱང་། །གདུལ་བྱའི་སྣང་ངོར་དགེ་བའི་
བཤེས་གཉེན་མཆོག །ཐ་མལ་ཚུལ་གྱིས་འགྲོ་བའི་དོན་མཛད་
པ། །དཔལ་མགོན་བླ་མ་རྣམས་ལ་གསོལ་བ་འདེབས། །ཆོས་ཀྱི་
སྐུ་ལས་གཡོ་བ་མེད་བཞིན་དུ། །ཞི་ཆགས་ཁྲོ་བོའི་རྣམ་རོལ་
བསམ་ཡས་ཀྱིས། །སྣ་ཚོགས་གདུལ་བྱའི་རེ་བ་ཡོངས་སྐོང་བ། །
ཡི་དམ་ལྷ་ཚོགས་རྣམས་ཀྱིས་བྱིན་གྱིས་རློབས། །ལྷ་དང་བཅས་
པའི་འགྲོ་བ་ཡོངས་ཀྱི་སྐྱབས། །བསམ་གྱིས་མི་ཁྱབ་ཡོན་ཏན་
ཚོགས་མངའ་ཞིང་། །མཚན་ཙམ་ཐོས་པས་ལས་སྒྲིབ་ཀུན་སྦྱོང་
བ། །དཀོན་མཆོག་གསུམ་གྱིས་བཀྲ་ཤིས་དགེ་ལེགས་སྩོལ། །
ཐུགས་ནི་ཞི་བའི་ངང་ལས་མ་གཡོས་ཀྱང་། །གདུག་ཅིང་གཏུམ་
པའི་འགྲོ་བ་འདུལ་བའི་ཕྱིར། །རྣམ་འགྱུར་ཁྲག་འཐུང་སྲིན་
པོའི་གཟུགས་འཛིན་པ། །དམ་ཅན་ཆོས་སྐྱོང་རྣམས་ལ་མངའ་

གསོལ་ལོ། །འོག་མིན་གནས་ནས་རྒྱལ་བའི་ཡེ་ཤེས་ལས། །རྒྱལ་
དང་མི་གཉིས་རྒྱལ་སྲས་ཁྲོ་བོའི་སྐུར། །ཡོངས་ཤར་དཔལ་ལྡན་
མཧཱ་ཀཱ་ལ་ནི། །བྱང་ཆུབ་བར་དུ་བདག་གིས་སྐྱབས་སུ་བསྟེན། །
དབྱིངས་ཀྱི་དབང་ཕྱུག་ཡུམ་ཆེན་ལྷ་མོར་བཅས། །རྣལ་འབྱོར་
བདག་གི་སྤྲོས་མཚན་ཀུན་ཞི་བའི། །ཆོས་ཉིད་རྟོགས་ནས་
དམིགས་མེད་སྙིང་རྗེ་ཡིས། །འགྲོ་དོན་རྒྱུན་མི་འཆད་པའི་
སྟོང་གྲོགས་མཛོད། །གང་གི་ཡེ་ཤེས་རོལ་པ་ལས་བྱུང་བ། །ལས་
མགོན་ཡབ་ཡུམ་སྲས་དང་བཅས་རྣམས་ཀྱིས། །སྒྲུབ་པོ་བདག་
གི་ཉམས་དང་རྟོགས་པ་ཡི། །ཡེ་ཤེས་སྣང་བ་འཕེལ་ཞིང་རྒྱས་
པར་མཛོད། །གསང་བ་འདུས་པའི་བཀའ་ཡི་གཉེར་འཛིན་པ། །
ཞིང་སྐྱོང་གདོང་བཞི་དབང་པོ་འཁོར་བཅས་ཀྱིས། །ཀླུ་སྒྲུབ་
ལུགས་བཟང་བདེན་གཉིས་ཟུང་འཇུག་གནད། །ཚུལ་བཞིན་
རྟོགས་ནས་བསྟན་ལ་ཕན་པར་མཛོད། །སྐུ་ཡི་མགོན་པོ་སྟག་
ཞོན་འཁོར་བཅས་ཀྱིས། །རྡོ་རྗེ་སྙིང་པོ་བླ་མའི་བཀའ་བཞིན་
དུ། །རྣལ་འབྱོར་བདག་གིས་བྱང་ཆུབ་སྒྲུབ་པ་ལ། །སྲུང་སྐྱོང་སྦ་
བའི་ཕྲིན་ལས་གཡེལ་མེད་མཛོད། །དུར་ཁྲོད་མཁའ་འགྲོའི་
བདག་པོ་འཁོར་བཅས་ཀྱིས། །ཟག་བཅས་འཁྲུལ་པའི་སྡུག་
བསྔལ་ཀུན་སངས་ནས། །ཟག་མེད་བདེ་བ་མཆོག་གི་ཏིང་
འཛིན་ལ། །རྒྱུན་དུ་རོལ་བས་དགའ་སྟོན་མྱོང་བར་མཛོད། །མ་
རིག་ནོངས་པ་གང་མཆིས་བཤགས་བགྱིད་ན། །མ་གཅིག་རྡོ་རྗེ་

རབ་བརྟན་འཁོར་བཅས་ཀྱིས། །མ་བཞིན་བྱམས་པའི་ཐུགས་
ཀྱིས་སྐྱོང་བ་དང་། །མ་མོ་མཁའ་འགྲོའི་འཁུ་ལྡོག་ཞི་བར་
མཛོད། །ཆོས་མཐུན་ཡོ་བྱད་འབྱོར་པས་ཕོངས་འགྱུར་ན། །མི་
ཟད་ནམ་མཁའ་མཛོད་ལ་དབང་འབྱོར་བའི། །ནོར་གྱི་དབང་
ཕྱུག་རྣམ་མང་ཐོས་སྲས་ཀྱིས། །མཁོ་དགུས་འབྱོར་པའི་དགའ་
སྟོན་བདག་ལ་སྩོལ། །དྲེགས་པའི་སྡེ་དཔོན་ལི་བྱིན་ཧ་ར་དང་། །
གནོད་སྦྱིན་ཆེན་པོ་བཀའ་བློན་དང་བཅས་པས། མཉམ་ཉིད་
ལྟ་བའི་ངང་ལས་མ་གཡོས་པར། །རིག་རྩལ་སྲུང་མར་ཤེས་པའི་
དངོས་གྲུབ་སྩོལ། །བརྒྱུད་པའི་བླ་མ་སངས་རྒྱས་དངོས་འདྲ་
བས། །བསྟེན་ཅིང་བཀའ་བསྒོ་མཛད་པའི་སྲུང་མ་རྣམས། །
རྣལ་འབྱོར་ངས་ཀྱང་གུས་པས་བསྟེན་ལགས་ན། །ཉིན་མཚན་
སྲུང་སྐྱོབ་མཛད་པར་མངའ་གསོལ་ལོ། །གཉིས་མེད་ངང་ལས་
ནམ་ཡང་མི་གཡོ་ཞིང་། །གཉིས་སྣང་འཁྲུལ་པའི་གདུག་པ་
འདུལ་བའི་ཕྱིར། །སྙིང་རྗེའི་དབང་གིས་སྲུང་མའི་ཚུལ་འཛིན་
རྣམས། །བསྟན་དགྲ་འཇོམས་པའི་གཤེད་པོར་མངའ་གསོལ་
ལོ། །དུས་ཀྱི་དབང་གིས་དམ་ལྡན་ཉུང་བས་ན། །སྲུང་མ་རྒྱུ་
མཚོའི་ཐུགས་དང་འགལ་བ་ཀུན། །ཉམས་ཆགས་མཐོ་བཤགས་
བཟོད་པར་གསོལ་བའི་ཚེ། །རྡོ་རྗེ་སེམས་དཔའི་ངོ་བོར་མངའ་
གསོལ་ལོ། །ལྷག་བསམ་བཟང་པོས་ཁྲིམས་ལ་མི་གནས་པར། །
ལྗོངས་འདིར་དཀོན་མཆོག་དབུ་འཕང་སྨོད་པ་ལ། །གང་ལ་

གང་འོས་ཆད་པའི་འདུལ་བ་སོགས། །དགེ་བཅུའི་ཁྲིམས་ཀྱི་
བདག་པོར་མངའ་གསོལ་ལོ། །བདག་དང་བདག་ལ་ལྟོས་པར་
བཅས་པ་ལ། །བསམ་སྦྱོར་ལོག་པར་འཆང་བའི་མི་སྲུན་པའི། །
གདུག་རྩུབ་ཆོས་ཀྱི་དབྱིངས་སུ་སྦྱོར་ནུས་པའི། །ཐུགས་རྗེ་མཐུ་
སྟོབས་ངོམ་པར་མངའ་གསོལ་ལོ། །བར་ཆད་བྱུང་ན་བསྲུངས་
ཞིང་སྐྱོབ་པ་དང་། །ཕོངས་པར་གྱུར་ན་འདོད་དགུའི་དཔལ་
སྟེར་ཞིང་། །དགོས་འདོད་གང་ཡིན་མྱུར་དུ་སྒྲུབ་པ་ཡི། །ཡིད་
བརྟན་བྱམས་པའི་གྲོགས་སུ་མངའ་གསོལ་ལོ། །དབེན་པ་ཡིད་
འོང་ལྷ་ཡི་དགའ་ཚལ་དུ། །མར་གྱུར་འགྲོ་ལ་དམིགས་པའི་
སྙིང་རྗེ་ཡིས།།རིན་ཆེན་བྱང་ཆུབ་སེམས་ལ་བློ་སྦྱོང་ཚེ། །ཡོངས་
འཛིན་དགེ་བའི་བཤེས་སུ་མངའ་གསོལ་ལོ། །བརྒྱུད་ལྡན་བླ་
མའི་མན་ངག་ཇི་བཞིན་དུ། །རིམ་གཉིས་ཏིང་འཛིན་སྒོམ་ལ་
ཞུགས་པའི་ཚེ། །དྲོད་རྟགས་ཡོན་ཏན་མྱུར་དུ་སྐྱེད་པ་ཡི། །
གེགས་སེལ་བོགས་འདོན་བྱེད་པར་མངའ་གསོལ་ལོ། །བླ་མ་
མཆོག་གསུམ་རིགས་ཀྱི་བདག་པོར་བཀུར། །དམ་ཆོས་རིན་
ཆེན་སྙིང་གི་ནོར་དུ་བཟུང་། །བསྟན་དང་འགྲོ་ལ་ལྷག་བསམ་
འབར་བའི་ཚེ། །ལུས་དང་གྲིབ་བཞན་འགྲོགས་པར་མངའ་
གསོལ་ལོ། །ཕྱི་ཡི་འཁྲུལ་སྣང་བདེན་མེད་སྒྱུ་མར་མཐོང་། །
ནང་གི་ཆོས་སྐུ་ཡེ་ཤེས་མིག་གིས་རིག །ཕྱི་མའི་ལམ་སྣང་དག་
པའི་ཞིང་ཁམས་སུ། །འདྲེན་པའི་དེད་དཔོན་བྱེད་པོར་མངའ་

གསོལ་ལོ། །མཆོག་གསུམ་བླ་མ་རང་གི་སེམས་སུ་ཤེས། །སེམས་
ཉིད་རིག་སྟོང་ངང་དུ་མཉམ་བཞག་ནས། །ཕྲིན་ལས་དབང་
ཕྱུག་ཆོས་སྐྱོང་སྲུང་མ་རྣམས། །རྗེ་བཙུན་བླ་མའི་ངོ་བོར་མངའ་
གསོལ་ལོ། །ཀུན་རྫོབ་རྒྱུ་འབྲས་རང་ངོ་ལེགས་མཐོང་ནས། །སྐུ་
དང་ཡེ་ཤེས་གསལ་སྣང་མཆེད་པའི་ཚེ། །མཆོག་ཐུན་དངོས་
གྲུབ་ཚུལ་བཞིན་སྦྱིན་པ་ཡི། །ཡི་དམ་རྒྱ་མཚོའི་ངོ་བོར་མངའ་
གསོལ་ལོ། །བླ་མར་ལྟར་དུ་མངའ་གསོལ་བྱིན་གྱིས་རློབས། །ཡི་
དམ་ལྟར་དུ་མངའ་གསོལ་དངོས་གྲུབ་སྩོལ། །ཆོས་སྐྱོང་ལྟར་དུ་
མངའ་གསོལ་ཕྲིན་ལས་སྒྲུབས། །ཡབ་གཅིག་ཕ་ལྟར་མངའ་
གསོལ་བྱམས་པས་སྐྱོངས། །སྲིད་ཞིའི་ཕུན་ཚོགས་ཆར་དུས་ཆུ་
བོ་བཞིན། །དམ་ལྡན་འདུས་ཚོགས་པད་མཚོར་ངང་མོ་བཞིན། །
ལུང་རྟོགས་ཡོན་ཏན་ཡར་ངོའི་ཟླ་ཤར་བཞིན། །གོང་ནས་གོང་
དུ་འཕེལ་ཞིང་རྒྱས་པ་ཡིས། །རང་གཞན་དོན་གཉིས་འགྲུབ་
པའི་བཀྲ་ཤིས་སྩོལ། ། ཅེས་པ་འདི་ནི་མདོ་རྒྱུད་དགོངས་འགྲེལ་དང་བཅས་
པའི་ཉམས་ལེན་གྱི་གནད་བློའི་སྣང་བ་ཅུང་ཟད་ཐོབ་ཅིང་། ཁྱད་པར་ཀྱེ་རྡོ་རྗེའི་
རྒྱུང་ལུང་མན་ངག་དང་བཅས་པ་སངས་རྒྱས་དངོས་དང་འདྲ་བའི་བླ་མ་ལས་
ཉན་ཞིང་ཐོས་བསམ་སྒོམ་གསུམ་གྱིས་ཞུགས་པས་རྟོགས་པའི་ཡེ་ཤེས་མངོན་སུམ་
དུ་རྒྱུད་ལ་སྐྱེས་པ་ཙམ་མེད་ཀྱང་ཕྱིར་ལྟས་ཀྱི་རྟོག་གེའི་དཔྱོད་པ་དང་མི་འདྲ་བར་
རང་གིས་ཉམས་མྱོང་གི་ཚུལ་གྱིས་མི་འཕྲོག་པའི་ཡིད་ཆེས་བརྙེད་པ་རི་སུལ་གྱི་ཀུ་
ས་ལི་པ་རྒན་པོ་ཀུན་དགའ་རྒྱལ་མཚན་གྱིས་དགོས་པ་ཆེན་པོ་ཡོད་པར་རློམས་
ནས་བྲིས་པའོ། ། དགེའོ། །

༄༅། །ཝེར་མའི་ལྷ་བསང་རིང་མོ་དགྲ་ལྷའི་
དཔའ་གླུ་བཞུགས་སོ། །
ཀྱེ། ལྷ་ཀི་ཀི་ཀི་ལ་བསྭ་བསྭ་བསྭ། །ཕོ་གེ་སར་རྒྱལ་པོ་
དམག་གི་ལྷ། །དགྲ་རྒྱལ་ཁམས་གང་བའི་དུས་བྱུང་ཚེ། །ཐུགས་
མ་གཡེལ་མ་གཡེལ་དགྲ་འདུལ་རྗེ། །མགོན་སུ་ལ་མི་རེ་ཁྱོད་ལ་
རེ། །ཨ་ཙི་ཙི་དམག་གི་དཔུང་རེ་རྔམ། །ཨ་ལི་ལི་གཞོན་པའི་
ཆས་རེ་བཟང་། །ཨ་ཡ་ཡ་མི་ཕོ་རྩལ་རེ་ཆེ། །ཕོ་དཔལ་རྩལ་ཅན་
ཚོ་གཡས་ན་བཞུགས། །སྨན་མཛེས་མ་དྲི་ཞིམ་ཞལ་བཟང་མ། །
ཞལ་གང་ནས་བལྟས་ཀྱང་འཛུམ་པ་འདྲ། །སེམས་ཅི་ལ་བཏང་
ཡང་ཁྱོད་ལ་འགྲོ། །མོ་མཛེས་སྡུག་ཅན་ཚོ་གཡོན་ན་བཞུགས། །
སྟེང་ལྷ་ཡུལ་གྱི་སྤྲིན་དཀར་འོད་རེ་ཆེ། །བར་མི་ཡུལ་གྱི་རྡོ་ཁང་
སྨུག་རེ་ཆགས། །འོག་ཀླུ་ཡུལ་གྱི་ན་བུན་ཐོལ་རེ་ལྡང་། །དམུ་
ཐག་ལ་འཇུས་ཏེ་འདི་རུ་ཕེབ། །གུང་སྐྱིད་པའི་གདན་ལ་རྒྱལ་
པོ་བཞུགས། །ཡུལ་དཀར་པོའི་ལྷ་ལུང་འདི་ཉིད་དུ། །གནས་
ནོར་རྫས་འཛོམ་པའི་བདག་པོ་དེ། །གླིང་གེ་སར་རྒྱལ་པོ་ཁྱོད་
ཀྱིས་མཛོད། །བསང་བདུད་རྩིའི་སྤྲིན་ཕུང་ཐིབས་སེ་ཐིབ། །རྔ་
རོལ་མོའི་དབྱངས་སྙན་འབྲུག་སྒྲ་འུར། །སྐྱེམས་དཀར་མངར་
མཚོ་མོ་ཆི་ལི་ལི། །སྤོས་དྲི་བཟང་ངད་པ་སྤུངས་སེ་སྤུང༌། །དར་

བ་དན་གློགས་ལྟར་ཤིགས་སེ་ཤིག །སེམས་དད་པའི་བརྩེ་
གདུང་དུངས་སེ་དུངས། །བུ་ཕ་ལ་མི་རེ་སུ་ལ་རེ། །སྨན་བུ་མོ་
མ་ལ་ལོས་ཀྱང་རེ། །དུས་འདི་རུ་རྟགས་དང་མཚན་མ་སྟོན། །
དགྲ་ཕྱོགས་བཞི་མཚམས་བརྒྱད་ཀྱི་སྐྱེ་བོ་ཐུལ། །གཉེན་ཕུ་དུང་
ཅན་གྱི་སྐྱེ་བོ་སྐྱོངས། །ཞལ་འཆི་མེད་བདུད་རྩིའི་མཛུམ་
མདངས་ངོམས། །དགུང་གསེས་རུམ་གྱི་ཨ་དཀར་འོད་པོ་ཆེ། །
ཆེ་སྲིད་གསུམ་གྱི་སྐྱེ་བོའི་གཙུག་ན་ལྡིང་། །ཆུ་འཇག་གདན་གྱི་
སྟེང་ན་དགྱེས་ཚུལ་རྩེ། །ཐུགས་འོད་གསལ་གྱི་ངང་ནས་བུ་ལ་
གཟིགས། །ཡིད་མོས་གུས་ཀྱི་མཆོད་པ་བཞེས་སུ་གསོལ། །དུས་
འདི་ནས་བྱང་ཆུབ་སྙིང་པོའི་བར། །མགོན་མི་འགྱུར་བདག་གི་
དགྲ་བླ་མཛོད། །དཔལ་ཐུགས་ཡིད་དབྱེར་མེད་འདྲེས་པར་
མཛོད། །ཨ་ལ་ལི་ལ་ལི་ལ་མོ་ལི། །ཀྱེ། དགུང་སྟོང་ཆེན་གྱི་
མཁའ་དབྱིངས་དྭངས་པ་ལ། །བྱམས་སྙིང་རྗེའི་རང་བཞིན་རྩ་
གསུམ་ལྷ། །ཕ་སེང་ཆེན་དཔའ་བོའི་དམག་དཔུང་དུ། །བྱིན་
ཐེབས་སེ་བྱོན་ལ་མགོན་སྐྱབས་མཛོད། །ལྷ་ཤིང་བསང་གི་
མཆོད་པ་འདིས། །ཡར་མཆོད་སྐྱབས་གནས་དཀོན་མཆོག་
གསུམ། །རྗེ་བླ་མ་ཡི་དམ་མཁའ་འགྲོ་བསང་། །སྐུ་རྗེ་འཛམ་
གླིང་གེ་སར་ཁོང་། །དུས་ད་ལྟ་དགྲ་འདུལ་དམག་དཔོན་ཚུལ། །
དབུ་དར་འཕྲུ་དགུང་དུ་ལམས་སེ་ལམ། །ཆོས་སྐྱོང་སྲུང་མའི་
ཟེ་ར་ཁོལ། །དར་འཕྲུ་སྙན་སྒྲ་ཐགས་སེ་ཐག །མ་མཁའ་འགྲོའི་

གར་སྟབས་ཁྲིགས་སེ་ཁྲིག །དབུ་རྨོག་དཀར་འོད་ཟེར་ལམས་
སེ་ལམ། །དགྲ་བླའི་ཁ་ཕོ་ཐམས་སེ་ཐམ། །ཁྲབ་འབུམ་མིའི་རྒྱུན་
ཐག་སྤུངས་སེ་སྤུང་། །ཝེར་མའི་དམག་དཔུང་ཁྲིགས་སེ་ཁྲིག །
སྐེད་མདོ་དྲུག་འཁོར་གསུམ་ཤ་ར་ར། །ཁྲག་ཐུང་བཤུད་སྒྲ་ཉི་
ལི་ལི། །རྟ་མདོ་བའི་རྒྱུག་འདུར་ཤ་ར་ར། །བཀའ་སྡོད་ཀྱི་བྲོ་
གར་ཤིགས་སེ་ཤིག །དཔའ་དགྲ་བླ་བྱས་ན་གེ་སར་ཡིན། །ཝེར་
མ་བྱས་ཀྱང་གེ་སར་ཡིན། །ཕྱི་མའི་བླ་མ་གེ་སར་ཡིན། །འདི་
གང་དཔོན་པོ་གེ་སར་ཡིན། །ཕྱི་དམག་དཔོན་ནོར་བུ་དགྲ་
འདུལ་རྩལ། །ནང་ཡི་དམ་ཐུགས་རྗེ་ཆེན་པོ་ཡིན། །ཐུགས་མི་
འགྱུར་པདྨ་འབྱུང་གནས་རྗེ། །ལྷ་མཆོད་དོ་བསྟོད་དོ་ཐུགས་
དམ་བསྐང་། །བུ་དམ་ཚིག་འགྱུར་མེད་བདག་ཅག་ལ། །དེ་རིང་
སྐྱབས་མགོན་སྡོང་གྲོགས་མཛོད། །ངའི་བསམ་པ་ཆོས་བཞིན་
འགྲུབ་པར་མཛོད། །དེ་རིང་ཉི་མ་མདུང་གང་ལ། །སྨོན་པའི་
འབྲས་བུ་འབྱིན་པར་མཛོད། །སྡང་དགྲ་བོའི་གློ་སྙིང་ལོན་པ་
དང༌། རྒྱལ་ཁ་བཟང་དགུ་ཐོབ་པར་མཛོད།།ཐུགས་མ་གཡེ་མ་
གཡེལ་འཛམ་གླིང་དཔོན། །ཨ་ལ་ལ་ཆ་ཆ་ཧེ་ཧེ་ཧོ། །འདོ་བ་
རྐྱང་རྒོད་ཕེར་པོ་དེ། །ཕྱི་ནི་བྱོལ་སོང་རྟ་ཡི་ཚུལ། ནང་ན་
སངས་རྒྱས་དགོངས་པ་འཆར། །རྟ་མགྲིན་དབང་གི་སྤྲུལ་པ་
རེད།།མཛེས་འདོད་འཇའ་ཚོན་ཀྱི་ལི་ལི། །ཟེར་མ་རླུང་གི་བང་
གི་མཛོད། །འདབ་ཆགས་བྱ་ཡི་གཤོག་རྩལ་ཚང་། །སེང་གེ་

དཀར་མོའི་དཔའ་རྩལ་ལྡན། །རྡོ་རྗེའི་ཟེ་རྔོག་གཡས་གཡོན་
ན། །དགྲ་བླ་དུང་ཁྱུང་དཀར་པོ་འཁོར། །རྣ་རྩེ་རྒོད་ཀྱི་ཐིག་
ཕྲན་ལ། །གསལ་བྱེད་སྒྲོན་མེའི་སོ་པ་འཁོར།དཔུང་པ་རླུང་གི་
འཁོར་ལོ་ལ། །ཚེ་ལ་དབང་བའི་དགྲ་བླ་འཁོར། །འདོ་བ་རྟ་ཡི་
རྨིག་བཞི་ལ། །མགྱོགས་པ་རླུང་གི་དགྲ་བླ་འཁོར།།སྤུ་རྩེ་རེ་ལ་
ལྷ་རེ་བཞུགས། །བུ་ང་ལ་མི་མགོན་སུ་ལ་མགོན། །བསང་དཔའ་
སྐྱེམས་བཞེས་ལ་མགྱོགས་རྩལ་སྤུར། །གནས་གང་འདོད་རྫུ་
འཕྲུལ་ཁ་ལོ་སྒྱུར། །མི་བདག་གི་འདོད་དོན་ཁྱོད་ཀྱིས་སྒྲུབས། །
ཕྲིན་ལས་ཀླུང་རྟ་དར་བར་མཛོད། །རྟ་ཕུ་ཕུ་བསོ་བསོ་ཆ་ཆ་
སྤུར། །སེང་ཆེན་གྱི་ཕྲིན་ལས་ཁ་བསྒྱུར་བློན། །ཉག་ཕྲན་ཁ་ལོ་
སྒྱུར་བའི་མི། །དགུང་ལ་གཡུ་འབྲུག་གྲགས་པའི་མི། །ཕྱོགས་
ལས་རྣམ་པར་རྒྱལ་བའི་ལྷ། །རྡོ་རྗེའི་ཐོག་རྒོད་ལེན་མེད་རྩལ། །
དམག་དཔོན་འདན་མ་སྤྱང་ཁྲ་ནི། །འདོ་བ་དངུལ་ཕྲུག་ལྡེམ་
པ་ཞོན། །གཡས་ན་མདའ་གསོར་སི་ལི་ལི། །གཡོན་ན་གཞུ་སྐོར་
གྱི་ལི་ལི། །རྡོ་རྗེའི་གར་སྟབས་ཁྲིགས་སེ་ཁྲིག །ཝེར་མའི་དམག་
དཔུང་ཐིབས་སེ་ཐིབ། །སྡང་དགྲ་བོའི་སྲོག་ལ་གཏིང་ནས་རྔམ།།
བུ་དམ་ཚིག་ཅན་ལ་ཞེ་ནས་བཙའ། །གཞིས་ལ་ཚེ་རིང་འདན་
མ་མཆོད། །བྱེས་ལ་ལམ་ཡག་འདན་མ་མཆོད། །ཚོང་ལ་དོན་
གྲུབ་འདན་མ་མཆོད། །རྩོད་ལ་ཇག་ཡག་འདན་མ་མཆོད། །
ཀུན་ལ་བཀྲ་ཤིས་འདན་མ་མཆོད། །ཅི་བསམ་འགྲུབ་ང་འི་

འདན་མ་མཆོད། །བུ་གདུང་ཤུགས་ཅན་ལ་ཤ་ཚ་མཛོད། །སྡང་
དགྲ་བོའི་གློ་སྙིང་ལྕགས་མདས་ཕུག །སྙིང་ཁྲག་ཝེར་མའི་
སྐྱེམས་སྐལ་མཆོད། །གསོལ་ལོ་མཆོད་དོ་སེང་ཆེན་རྒྱལ། །
གསོལ་ལོ་མཆོད་དོ་འདན་མ་བློན། །རྒྱལ་བློན་རུ་དར་མཉམ་
དུ་སྒྲིགས། །སྡང་བའི་དགྲ་ལ་མཐུ་མ་ཆུང་། །གནོད་པའི་
བགེགས་ལ་རྩལ་མ་ཞན། །གསོལ་ལོ་མཆོད་དོ་དཔའ་བཏུལ་སྡེ།།
གསོལ་ལོ་མཆོད་དོ་ཝེར་མའི་དཔུང་། །གསོལ་ལོ་མཆོད་དོ་
དྲེགས་པའི་ཚོགས། །མ་གཡེལ་མ་གཡེལ་ཕྲིན་ལས་མཛོད། །
དགྲ་ནག་པོས་ས་འོག་མགོ་མཇུག་བསྒྱུར། །གཉེན་དཀར་པོའི་
ངོ་འཕང་དགུང་ལ་བསྟོད། །ཀླུང་སྙན་གྲགས་རྒྱལ་ཁམས་
འབྲུག་བཞིན་སྒྲོགས། །ཕྱོགས་ཀུན་ལས་རྒྱལ་བའི་རྒྱལ་མཚན་
ཕྱོར། །དགྲ་བླའི་བ་དན་ཕྱར་རེ་རན། །ཝེར་མའི་དུང་སྒྲ་སྒྲོགས་
རེ་རན། །མ་གཡེལ་མ་གཡེལ་དཔའ་བོ་གླིང་། །དུས་ད་ལྟ་ཉིད་
དུ་རྟགས་མཚན་སྟོན། །ཇི་བསམ་པ་ཡིད་བཞིན་འགྲུབ་པ་དང༌།།
མཆོག་ཐུན་མོང་གཉིས་ཀྱི་དངོས་གྲུབ་སྩོལ། །ཨེ་ཨ་ཏི་མི་བུ་ལྷ་
རྒྱལ་ལོ། །སྙིང་ལ་ཟབ་རྒྱས་བློ་མཆོག་ནོར་བུའི་གཏེར། །མང་མཆིས་མགྲིན་པ་
འོ་མའི་རྒྱ་མཚོ་ན། །སྙན་ངག་ཀུ་མུད་མཛེས་པའི་ཚལ་བཀྲ་ཡང་། །འགྲིག་འགྲིག་
སྙན་སྙན་བློ་བཟོ་དུ་མ་ཡིས། །མ་སྤྲོས་སྤེར་མའི་དཔའ་གླུ་རིན་པོ་ཆེ། །བྱིན་རླབས་
གཟི་བྱིན་སྟོང་དང་རབ་ལྡན་པ། །ཇི་བཞིན་འདི་ན་བཀོད་པ་རྡོ་རྗེའི་ཚིག །དགྲ་

བླ་ཝེར་མ་དགྱེས་པའི་འབྲུག་སྒྲ་ཡིན། །ཞེས་མེ་གླང་ཟླ་བ་གསུམ་པའི་ཉེར་བཞི་ལ་
སྣང་གསལ་གྱི་འོད་ལ་བརྟེན་ཏེ་བྲིས་པ་མདཾ། ། །
༈ ཧཱི དགེ་མཚན་ཀླུང་རྟ་སྙན་པའི་བ་དན་ཚེ འདོད་
རྒུ་ཀུན་འབྱུང་མཆོད་པའི་སྤྲིན་ཕུང་འདི གེ་སར་སྐྱེས་བུ་
འཁོར་དང་བཅས་ལ་འབུལ བསམ་དོན་ཀུན་འགྲུབ་ཕྱོགས་
ལས་རྣམ་རྒྱལ་མཛོད ཅེས་པ་འདིའང་ཤིང་སྤྲུལ་ཟླ་བ་ལྔ་པའི་ཚེས་ལྔ་ལ་
མི་ཕམ་པས་བཀོད་པ་སརྦ་མངྒ་ལཾ།།
༈ ཧཱུྃ། བཀྲ་ཤིས་ཀླུང་རྟ་སྙན་པའི་བ་དན་ཆེ། །ཀུན་བཟང་
མཆོད་པའི་སྤྲིན་ཆེན་འཕྲོ་བ་འདི། །རྩ་གསུམ་སྲུང་མ་དགྲ་
བླ་ཟོ་དོར་དང་། །འགོ་ཞིང་སྐྱོབ་པ་མཆོད་པའི་མགྲོན་གྱུར་
སོགས། །ཁྱད་པར་གེ་སར་ནོར་བུའི་དགྲ་འདུལ་རྩལ། །རྫུ་
འཕྲུལ་རྡོ་རྗེའི་རྐྱང་རྒོད་ཕེར་པོ་དང་། །དཔའ་བརྟུལ་དྭངས་
སྨན་བཀའ་སྡོད་ཕོ་ཉར་བཅས། །གསོལ་ལོ་མཆོད་དོ་བསམ་
དོན་ལྷུན་གྲུབ་མཛོད། །ཀླུང་རྟའི་གསོལ་བསྡུས་འདི་ཡང་དབྱུག་གུ་ཟླ་བའི་
ཡར་ཚེས་བཅུ་དུས་བཟང་པོར་རུ་དམ་ཡང་ཁྲོད་དུ་མི་ཕམ་པས་བཀོད་པ་མངྒ་ལཾ
དགེའོ། །། །

༄༅། །བོད་ཡུལ་སེང་ཆེན་རྒྱལ་པོ་ལ་བརྟེན་པའི་བསོད་
ནམས་ཀླུང་རྟ་བསྐྱེད་པའི་ཆོ་ག་སྐལ་བཟང་
སྙིང་གི་ཐིག་ལེ་ཞེས་བྱ་བ་བཞུགས་སོ། །
བསོད་ནམས་ཀླུང་རྟ་བསྐྱེད་པའི་ཆོ་ག་སྐལ་བཟང་སྙིང་གི་ཐེག་ལེའི། འདི་
ལྟར་རང་གི་རིག་པ་དྲི་མ་མེད་པ་ཀ་བདག་ཀུན་ཏུ་བཟང་པོ་རང་བྱུང་པདྨ་རྒྱལ་
པོ། ལྷུན་གྲུབ་ནོར་བུ་དགྲ་འདུལ་རང་ཞལ་མཇལ་བའི་གདེང་ལ་དཔའ་བསྐྱེད་དེ
ཆོས་སྐྱོང་དགྲ་བླ་བསྟོད་པའི་མཇུག་ཏུ་འདི་ལྟར་གྱུར་པར་བྱའོ། །ཧཱུྃ། ལྷུན་
གྲུབ་པདྨ་ལས་སྐྱེས་མཚན་དཔེའི་སྐུ། །དགྲ་བླའི་ཆས་ཀྱིས་
བརྗིད་ཀྱང་གང་གི་ཐུགས། །རིག་འཛིན་གཙོ་བོ་ཉིད་ལས་མི་
ཞན་པ། །འགྱུར་མེད་རྒྱལ་པོ་དོན་གྲུབ་སྐྱེས་བུ་ནི། །འགྲོ་བ་
ཀུན་ལ་བདེ་སྐྱིད་དམ་བཅའ་བ། །ཚད་མེད་བརྩེ་བའི་ངང་
གིས་འདོད་པའི་དོན། །བསྒྲུབ་ཕྱིར་བདག་ཡིད་དུངས་པའི་
ཐིག་ལེ་རུ། །རོ་གཅིག་བཞུགས་པས་དངོས་གྲུབ་གཉིས་ཐོབ་
མཛོད། །ཕྱོགས་བཅུའི་ཞིང་བཞུགས་བདེ་བཤེགས་སྲས་བཅས་
དང་། །ཡི་དམ་མཁའ་འགྲོ་སྐྱབས་འོས་ལྷ་ཚོགས་ཀྱི།སྐུ་གསུང་
ཐུགས་ཡོན་ཕྲིན་ལས་བྱིན་དབབ་ཅིང་། །ཕུན་ཚོགས་སྡེ་བཞིར་
དབང་བའི་ཀླུ་རྟ་བསྐྱེད། །མི་བཟད་མཐུ་མངའ་ཆོས་སྐྱོང་སྲུང་
མའི་ཚོགས། །ཇི་སྙེད་མ་ལུས་རྒྱ་མཚོར་ཆར་བཞིན་དུ། །ལུས་
ངག་ཡིད་ལ་ཐིམ་པའི་བྱིན་ནུས་ཀྱིས། །མཐུ་རྩལ་ཕུན་སུམ་

ཚོགས་པའི་ཀླུང་རྟ་བསྐྱེད། །དྲི་བཟང་པདྨོར་ལྡིང་བའི་བུང་བ་
ལྟར། །སྲིད་དོ་ཅོག་གི་དགྲ་བླ་ཝེར་མའི་ཚོགས། །སྐྱེས་བུའི་སྐུ་
ལ་སྤྲིན་ཕུང་བཞིན་འདུ་བས། །གང་བསམ་ལས་ལ་དབང་བའི་
ཀླུང་རྟ་བསྐྱེད། །འཇིག་རྟེན་ཁམས་སུ་རྒྱུ་བའི་རིགས་ལྡན་དང་།།
འབྱུང་པོའི་ཚོགས་ཀྱིས་སྲུང་ཞིང་ཕན་པའི་སེམས། །ཉ་གང་ཟླ་
བའི་དཀྱིལ་འཁོར་ལྟར་དཀར་བས། །མཐུན་རྐྱེན་རླབས་ཆེན་
འཕྲོ་བའི་ཀླུང་རྟ་བསྐྱེད། །པདྨོ་གཞོན་ནུར་འཆར་ཁའི་ཉི་ཟེར་
བཞིན། །འགྲོ་བ་ཀུན་གྱི་བསམ་དང་སྦྱོར་བའི་ཚུལ། །བདག་གི་
མཐུན་རྐྱེན་གྲོགས་སུ་འཆར་བ་ཡིས། །ཡིད་འོང་དགའ་སྟོན་
སྟོང་གི་ཀླུང་རྟ་བསྐྱེད། །མཁའ་མཉམ་ཞིང་གི་དང་ལ་དང་ཡོན་
ཏན་ཀུན། །ཅིག་ཆར་དབང་དུ་གྱུར་པའི་ཟླ་བ་ཡིས། །དཀར་
ཕྱོགས་དགའ་བའི་ཀུནྡ་འཛུམ་ནུས་པའི། །མི་ཟད་བསོད་
ནམས་ཀླུང་རྟའི་དཔལ་ཡོན་བསྐྱེད། །སྲིད་འདིར་མངོན་མཐོས་
སྙེམས་པའི་གཙུག་ཉིད་ལ། །ཟིལ་གནོན་གར་གྱིས་རོལ་པའི་
ཞབས་གཉིས་པོ། །དགྲ་སྡེའི་སྤྱི་བོར་ལེན་པའི་དབང་མངའ་
བ། །མི་བཟད་ཤུགས་ལྡན་རྡོ་རྗེའི་ཀླུང་རྟ་བསྐྱེད། །འགལ་རྐྱེན་
ཀུན་ཞི་འདོད་ཅིང་རེ་བའི་དོན། །མ་ལུས་གེགས་མེད་ཡིད་
བཞིན་འགྲུབ་པ་ཡིས། །ལས་རྣམས་བསྒྲུབ་ལ་ཐོགས་མེད་མཐུ་
ལྡན་པས། །ཕྱོགས་ལས་རྣམ་པར་རྒྱལ་བའི་ཀླུང་རྟ་བསྐྱེད། །
བདེ་གཤེགས་སྙིང་པོ་ཀུན་ཁྱབ་གདོད་མ་ནས། །དོན་ཀུན་ལྷུན་

གྲུབ་གང་ཁྱོད་དྲན་པས་ཀྱང་། །དོན་རྣམས་འགྲུབ་མཛད་དོན་
གྲུབ་སྐྱེས་བུ་ཡིས། །དོན་ཀུན་འབད་མེད་འགྲུབ་པའི་ཀླུང་རྟ་
བསྐྱེད། །རང་རིག་ཐིག་ལེ་ཉག་གཅིག་ཆོས་ཀྱི་སྐུ། །གདོད་ནས་
རྒྱལ་བ་ཀུན་དང་མི་གཉིས་པ། །རང་བྱུང་པདྨའི་ངོ་བོར་རྣམ་
དག་པས། །འགྲོ་ཀུན་གདོད་མའི་གཞི་ལ་གྲོལ་བྱེད་ཤོག །དེ་
ལྟར་མ་གྱུར་གནས་སྐབས་ཐམས་ཅད་དུ། །རྒྱལ་བ་ཀུན་དང་
རྒྱལ་ཀུན་སྙིང་པོ་ནི། །མཚོ་སྐྱེས་རྡོ་རྗེས་ཁྱོད་དོན་འགྲུབ་གྱུར་
ཅེས། །དཔལ་ཀུན་སྩོལ་བའི་མེ་ཏོག་གཏོར་གྱུར་ཅིག །ཅེས་བརྗོད་
དེ་འཛམ་གླིང་རྒྱལ་པོ་གེ་སར་མདུན་དུ་བསྒོམས་པ་རང་ལ་དབྱེར་མེད་དུ་ཐིམ་
པར་བསམས་ནས་འདི་ལྟར་གྱེར་ཞིང་རིག་པ་དྲི་མེད་ཀྱི་ངང་བསྐྱང་བཞིན། །བསམ་
ལྷུན་སིདྡྷི་གང་མང་བསྒྲགས་ན་རླུང་རྟ་སྙན་པའི་བ་དན་དགེ་མཚན་རླུང་གི་བསྐྱོད་
པས་ཕྱོགས་ཅུར་གྲགས་པ་རྒྱས་ལས་བྱས་པ་རྣོ་མྱུར་ཐོགས་མེད་དུ་འོང་། །ལེགས་
པའི་ཕྱོགས་ལ་འཕྲད། ཉེས་པར་བསྣོལ། རྒྱལ་ཁ་ཐོབ་སྟེ་མི་ཡི་ཁྱུ་མཆོག་ཏུ་མངའ་
གསོལ་བར་འགྱུར་རོ། །དེ་ལྟར་གྱུར་པར་དངོས་སུ་ཉམས་དང་སྣང་བ་དཔའ་བ་
སོགས་དང་། རྨི་ལམ་དུ་རྟ་ཕོ་ཞོན་པ། རོལ་མོ་སྒྲོགས་པ། བ་དན་ཕྱིར་བ། རི་ལ་
འཛེགས་པ། གྱི་ལིང་འབྲེག་དང་སེང་གེ་སྟག་ལ་སོགས་པ་ཞོན་པ་སོགས་ངོ་མཚར་
བའི་རྟགས་འབྱུང་ངོ༌། ཀ་དག་རིག་པའི་རྒྱལ་པོ་པདྨ་སྐྱེས། ལྷུན་གྲུབ་ནོར་བུ་དགྲ་
འདུལ་འབོད་པའི་རྗེ། །དབྱེར་མེད་ཐིག་ལེ་གཅིག་པ འི་སྒྱུ་འཕྲུལ་ལས། །དག་སྣང་
མན་ངག་རིག་པའི་གསང་ནས་སྤེལ། །རང་ལོ་ཉི་ཤུ་པ་ཤིང་གླང་ཟླ་༡་ཚེས་༥ལ་
བྲིས་པ་མང་ལཾ།། །།

༄༅། །དཔལ་ལྡན་ལྷ་མོའི་འཁྲུགས་སྐོང་ཟླ་ཤེལ་
བདུད་རྩི་བཞུགས། །
བྷོ༔ མ་གཅིག་དུས་གསུམ་རྒྱལ་བ་ཀུན་གྱི་ཡུམ། །མ་མོ་
འཁོར་བཅས་ཐམས་ཅད་སྐྱེད་པའི་གཞི། །མ་ལུས་སྲོག་ལ་
དབང་བསྒྱུར་ལྷ་མོ་ནི། །མ་གཅིག་མིང་བརྒྱ་མ་ལ་མཚན་སྟོང་
མ། །མ་ཁྱོད་ཐོད་མཁར་དགུ་བརྩེགས་གནས་ནས་གཤེགས། །
མ་བཀོད་རབ་བྱུང་ཁྲག་མཚོ་འཁྱིལ་བའི་ཀློང་། །མ་རུངས་
སྲིན་པོའི་བོང་བུ་དམར་གའི་སྟེང་། །མ་ཆེན་བཙན་སྐྱིལ་འགྱིང་
ཞིང་དྲེགས་པའི་སྐུ། །མ་མོ་འབུམ་ཚོགས་རྒྱ་མཚོའི་སྡེ་དཔོན་
ཆེ། །མ་འཁྲུགས་དགྱེས་པའི་ཞལ་རས་ཟླ་ལྟར་ངོམ། །མ་ལུས་
རྣལ་འབྱོར་བདག་ཅག་བུ་བཞིན་སྐྱོངས། །མ་དུལ་སྙིགས་འགྲོའི་
སྤྱོད་པ་ངན་པ་ཡིས། །མ་མོ་སྔགས་ཀྱི་རྒྱུད་སྡེའི་གཉེར་འཛིན་
གྱིས། །མ་ལྟར་བྱམས་པའི་ཐུགས་དང་འགལ་བ་བཤགས། །མ་
ལ་མཐུན་པའི་རྟེན་རྫས་བསྐང་རྫས་དང་། །མ་མོ་བསྒྲུབ་པའི་
རྫས་དང་མཆོད་རྫས་ཀྱིས། །མ་སྲིང་འཁོར་ཚོགས་རྒྱ་མཚོའི་
ཐུགས་དམ་བསྐང་། །མ་ཐོགས་ཁོང་ནས་འཁྲུགས་པ་དབྱིངས་
སུ་བསྟིམ། །མ་ཡིས་བུ་བཞིན་རྟག་ཏུ་བརྩེ་བ་དང་། །མ་མོ་
འཁྲུགས་པའི་ཁ་རླངས་འ་ས་བྱུང་བའི། །མ་རུངས་ནད་མུག་

མཚོན་འཁྲུག་ཞི་བར་མཛོད། །མ་གཅིག་རྒྱལ་བའི་སྤྱན་སྔར་
ཁས་བླངས་བཞིན། །མ་གཡེལ་བསྟན་འགྲོའི་ཕན་བདེ་རྒྱས་
པར་མཛོད། །མ་མོའི་སྐུ་གསུང་ཐུགས་དང་འགལ་བ་རྣམས། །
བཟོད་པར་བཞེས་ནས་ཚངས་པ་སྩལ་དུ་གསོལ། །ཞེས་པའང་ཆོས་
རྗེ་ཕན་བདེའི་གསུང་བསྐུལ་ལྟར་ཆོས་ཀྱི་བློ་གྲོས་པས་བྲིས་པ་དགེ་ཞིང་བཀྲ་ཤིས།། །།
༄༅། །ས་སློང་དབུ་ཕྱོགས་ལེགས་པར་ཞེས་བྱ་བ་
བཞུགས་སོ། ། །
ས་སློང་བའི་ལྕོག་རྡོག་བྲན་ལ། ཨོཾ་ཨ་ཀཱ་རོ་སོགས་ཀྱིས་བྱིན་གྱིས་རླབས་
ལ། ཧཱུྃ། ཇི་ལྟར་སྔོན་གྱི་དབང་མཛད་ལྟར། །སེམས་ཅན་རྣམས་
ཀྱི་དོན་གྱི་ཕྱིར། །བདག་གི་བྱང་ཆུབ་སེམས་སྒྲུབ་པས། །མཆོད་
འབུལ་དཔང་མཆོད་ས་འདི་ཞུ། །བཅུ་གཉིས་ལོ་ཡི་རྟ་ལ་ཞོན། །
ཀོ་ལོང་བསྡོམས་པའི་ལྷ་དགུ་སོགས། །འབྱུང་པོའི་ཚོགས་
རྣམས་མ་ལུས་ཀུན། །ས་གླུད་མཆོད་སྦྱིན་གཏོར་མ་བཞེས། །ས་
འདི་བདག་ལ་གནང་བར་སྩོལ། །འབྱུང་པོ་ས་འདིའི་བདག་པོ་
ཀུན། །གནས་བསྟན་གཞན་དུ་ཁྱོད་སྤོས་ལ། །ས་འདི་བཀྲ་ཤིས་
མཛད་དུ་གསོལ། །སརྦ་བྷུ་ཏ་ཨུཙྪི་གྷཾ་ན་ཁ་ཧཱི། ཤིནྟཾ་ཀུ་རུ་ཡེ་
སྭཱཧཱ། ཞེས་པ་རཱ་ཀ་ཨ་སྱས་ཀྱི་སྨྲས་པའོ། །སརྦ་མངྒ་ལཾ། །དགེའོ། །

༄༅། །སྔགས་སྣ་ཚོགས་ནི།
༈ ཨོ་ཁྲེ་ཙ་ར་གྷ་ན་ཧཱུཾ་ཧཱུཾ་སྭཱཧཱ། འདི་སྔ་དྲོ་ལན་བདུན་བཟླས་ནས་
རྐང་མཐིལ་ལ་མཆིལ་མ་བཏབ་ན་དེ་ཉིན་རྐང་འོག་ཏུ་ཤི་བའི་སྲོག་རྣམས་སུམ་ཅུ་
རྩ་གསུམ་གྱི་ལྷར་སྐྱེ་བར་མདོ་ལས་གསུངས། ཟས་ལ་ཤ་ཡོད་ན། ཨོ་ཨ་བ་ར་ཁེ་
ཙ་ར་ཧཱུཾ། ཞེས་པ་ལན་བདུན་བཟླས་ནས་ཕུ་བཏབ་ན་ཤ་ཟོས་པའི་ཉེས་པ་ཁེགས་
ཤིང་། ཤ་དེ་གང་གི་ཡིན་པའི་སེམས་ཅན་དེ་བདེ་འགྲོར་སྐྱེ་བར་གསུངས་སོ། །མཆིལ་
མ་ལ། ཨོཾ་ཨཱཐེ་ཋ་ཨཱ་ཧ་རེ་སྭཱཧཱ། ལུད་པ་ལ། ཨོཾ་ཨཱཁྲེ་ར་ཨཱ་ཧ་
རེ་བྷིསྭཱཧཱ། སྣབས་ལ། ཨོཾ་ཨཱབིགྷ་ན་ཨཱ་ཧ་རེ་སྭཱཧཱ། ལུས་ཀྱི་དྲི་མ་
ལ། ཨོ་ཨཱམ་ར་ཨཱ་ཧ་རེ་བྷུསྭཱཧཱ། དྲི་ཆེན་ལ། ཨོཾ་ཨཱབི་ཊ་ཨཱ་ཧ་རེ་
བྷུཉྩསཱཧཱ། དྲི་ཆུ་ལ། ༀ་ཨཱམཱུ་ཏྲ་ཨཱ་ཧ་རེ་སྭཱཧཱ། ཞེས་པ་རྣམས་བརྗོད་
ཅིང་སེ་གོལ་བརྡབ་ལ་བསྔོའོ། །སྨོན་ལམ་ཅི་བཏབ་འགྲུབ་པའི་སྔགས་ནི། ཏདྱ་
ཐཱ། པཉྩནྡྲི་ཡ་ཨ་ཝ་བོ་དྷ་ནི་སྭཱཧཱ། །བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྨོན་ལམ་ཐམས་ཅད་གྲུབ་པ་གཟི་བརྗིད་ཀྱི་རྒྱལ་
པོ་ལ་ཕྱག་འཚལ་ལོ། །ཏདྱ་ཐཱ། ཨོཾ་དྷ་རེ་དྷ་རེ་བན་དྷ་རེ་སྭཱཧཱ། །
དཔལ་ལྡན་བླ་མའི་སྐུ་ཚེ་བརྟན་པ་དང་། །མཁའ་མཉམ་ཡོངས་
ལ་བདེ་སྐྱིད་འབྱུང་བ་དང༌། །བདག་གཞན་མ་ལུས་ཚོགས་
བསགས་སྒྲིབས་བྱང་ནས། །མྱུར་དུ་སངས་རྒྱས་ས་ལ་འགོད་
པར་ཤོག། །། །

༄༅། །བཀའ་འགྱུར་སྙིང་པོ་བསྡུས་པའི་
གཟུངས་བཞུགས་སོ། །
རྒྱ་གར་སྐད་དུ། ཤ་སྟ་ས་ཤ་སྲི་ཀ་པྲཛྙཱ་པཱ་ར་མི་ཏ་གནྡྷེ།
བོད་སྐད་དུ། ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་
བའི་སྙིང་པོ། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་
ཕྱིན་པའི་སྙིང་པོ་བསྡུས་པ་ལ་ཕྱག་འཚལ་ལོ། །ཏདྱ་ཐཱ། ཨོཾ་མུ་
ནི་མུ་ནི་མ་ཧཱ་མུ་ནེ་དྷརྨ་ས་ཀ་ཧཱ། དྷམཱ་ཤ་སེ་ནི་རི་སར་ཐ་
ཀཱརྱ་ས་རི་ཏྲ་མེ་དྷརྨ། ཏདྱ་ཐཱ། ནི་སུནི་སྤྱི་ཏི། ཛ་ཡ་བེ་ཛ་ཡ།
དྷ་དྷ་རི་ནི་པྲཛྙཱ་པ་རེ་སྭཱཧཱ། སྔགས་འདི་བརྗོད་པས་ཤེས་རབ་ཀྱི་ཕ་རོལ་
ཏུ་ཕྱིན་པ་འབུམ་བཏོན་པ་མཉམ་མོ། །ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་
པའི་སྙིང་པོ་རྫོགས་སོ། །རྒྱ་གར་སྐད་དུ། ཨཱརྱ་པཱ་ར་མི་ཏ་པཉྩ་ཡ་ག་
ཐཱ། བོད་སྐད་དུ་། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་
སྡུད་པ་ཚིགས་སུ་བཅད་པ། འཕགས་པ་འཇམ་དཔལ་ལ་ཕྱག་
འཚལ་ལོ། །ཏདྱ་ཐཱ། ག་ཏེ་ག་ཏེ་པ་ར་ག་ཏེ་པ་ར་སཾ་ག་ཏེ་བོ་
དྷི་ཡེ་སྭཱཧཱ། འཕགས་པ་སྡུད་པ་བཏོན་པ་མཉམ་མོ། །ཞེས་བཅོམ་
ལྡན་འདས་ཀྱིས་གསུངས་པ་ལས་མངོན་པར་བསྟོད་དོ། །རྒྱ་གར་སྐད་དུ།
ཨཱརྱ་མཉྫ་བྲི་ཏན་ཏུཙིཏྟ། བོད་སྐད་དུ། འཕགས་པ་འཇམ་
དཔལ་གྱི་རྒྱུད་ཀྱི་ཡང་སྙིང་། འཇམ་དཔལ་གཞོན་ནུར་གྱུར་
པ་ལ་ཕྱག་འཚལ་ལོ། །འདིར་ལྟར་སངས་རྒྱས་བཅོམ་ལྡན་

འདས། །ཡེ་ཤེས་སྐུ་ཏེ་རང་བྱུང་བ། །ཡེ་ཤེས་མིག་གཅིག་དྲི་མ་
མེད། །ཡེ་ཤེས་སྣང་བ་ལམ་མེ་བ། །ཨ་ར་པ་ཙ་ན་ཡ་ཏེ་ན་མ།
ཡེ་ཤེས་སྐུ་ཉིད་ཁྱོད་ལ་དུད། རྫོགས་པའི་སངས་རྒྱས་ཀུན་གྱི་
བཤད། བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་
མཚན་ཡང་དག་པར་བརྗོད་པ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་
པའི་ཞལ་ནས་གསུངས་པ་ཟླ་བ་གཅིག་གིས་གྲུབ་པ་ཐོབ་པ་རྫོགས་སོ། །རྒྱ་གར་
སྐད་དུ། བྷ་ག་ཝ་ཏེ་པྲཛྙཱ་པཱ་ར་མི་ཏ་ནི་ད་ཡ། བོད་སྐད་དུ། ཤེས་
རབ་ཀྱི་ཕ་རོལ་ཏུ་ཕྱིན་པའི་སྙིང་པོ། བཅོམ་ལྡན་འདས་མ་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །འདི་ལྟ་སྟེ། ཨཱཿ
ཤེས་རབ་ཀྱི་ཕ་རོལ་ཏུ་ཕྱིན་པ་ཡི་གེ་གཅིག་མ་ཞེས་བྱ་བ།
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
ཡི་གེ་གཅིག་མ་རྫོགས་སོ། །རྒྱ་གར་སྐད་དུ། ཨུ་པ་རི་ཤུདྡྷ་ཤོ་དྷ་ན་
མདྷ་ར་ནི། བོད་སྐད་དུ། ཡོན་ཡོངས་སུ་སྦྱོང་བ་ཞེས་བྱ་བའི་
གཟུངས། ན་མ ས་མནྟ་བྷ་དྲ་ཡེ། བོ་དྷི་ས་ཏྭ་ཡ། མ་ཧཱ་ས་ཏཱ་
ཡ། མ་ཧཱ་ཀ་རུ་ཎི་ཀ་ཡ། ཏདྱ་ཐཱ། ཨོཾ་ན་མོ་བྷ་ར་བྷ་ར་ས་ཏཱ་ཡ་
སྭཱཧཱ། ལན་གསུམ་བརྗོད་ན་མཚམས་མེད་ལྔའི་སྡིག་པ་འདག་པར་འགྱུར་རོ། །
བཀའ་འགྱུར་རོ་ཅོག་གི་གཟུངས་བསྡུས་པའི་སྙིང་པོ་རྫོགས་སོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་འོད་ཀྱི་རྒྱལ་པོ་མེ་འོད་རབ་
ཏུ་གསལ་བ་ལ་ཕྱག་འཚལ་ལོ། །སྲོག་བཅད་པའི་སྡིག་པ་འདག་གོ། །

བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རིན་པོ་ཆེ་མེ་ཏོག་དབང་གི་
སྟོབས་ལ་ཕྱག་འཚལ་ལོ། །མི་ཚངས་པར་སྤྱད་པའི་སྡིག་པ་འདག་པར་
གསུངས་སོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཟླ་འོད་སྐྱབས་གནས་
དམ་པ་དགྲ་ལས་རྣམ་པར་རྒྱལ་བ་ལ་ཕྱག་འཚལ་ལོ། །མནའ་མ་
ཐོན་པའི་སྡིག་པ་འདག་སྟེ་ཚེ་འཕེལ་ལོ། །བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྡོ་རྗེ་རབ་ཏུ་བརྟན་ཞིང་རབ་ཏུ་དུལ་བ་ཕ་རོལ་གྱི་སྟོབས་
རབ་ཏུ་འཇོམས་པ་ལ་ཕྱག་འཚལ་ལོ། །ཚུལ་ཁྲིམས་འཆལ་བའི་སྡིག་པ་
འདག་པར་འགྱུར་རོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་
པར་བརྩེགས་པ་བྱེ་བ་ཕྲག་བརྒྱའི་གངྒཱའི་ཀླུང་གི་བྱེ་མ་སྙེད་ཀྱི་
གྲངས་དང་མཉམ་པ་ལ་ཕྱག་འཚལ་ལོ། །བཀའ་འགྱུར་ཆེན་མོ་ཀློག་
པའི་དགེ་བ་དང་མཉམ་མོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་
རབ་ཏུ་འཇོམས་ལ་ཕྱག་འཚལ་ལོ། །ཚོང་ཁེ་སྤོག་བྱས་པའི་སྡིག་པ་
འདག་པར་གསུངས་སོ། །དམ་པའི་ཆོས་སྤངས་པ་དང་། དེ་བཞིན་གཤེགས་པའི་སྐུ་
ལ་ངན་སེམས་ཀྱིས་ཁྲག་ཕྱུང་བ་དང་། ཕ་མ་ལ་མི་འཚམས་པའི་ལས་བགྱིས་པ་
དང༌། འདོད་ལོག་སྤྱད་པ་དང་། དད་ཟས་འཚལ་བ་དང་། གསུང་རབས་ཀྱི་གླུད་
ཟོས་པ་སོགས། སྡིག་པའི་ལས་བགྱིས་པ་དེ་དག་ཐམས་ཅད་སངས་རྒྱས་སྟོང་གི་

སྤྱན་སྔར་བཤགས་ཀྱང་སྡིག་པ་འདག་པར་མ་གསུངས་ཏེ། གཟུངས་འདི་བྲིས་ཀློག་
འདོན་བྱས་ན་སྡིག་པ་ཐམས་ཅད་བཤགས་པ་དང༌། སྒྲིབ་པ་མ་ལུས་པར་དག་པར་
འགྱུར་རོ། །མ་ཧཱ་གུ་རུ་པདྨ་འབྱུང་གནས་ལྷོ་ནུབ་རྔ་ཡབ་ཏུ་གཤེགས་ཁར་དུས་
སྙིགས་མར་བོད་ཀྱི་མི་རྣམས་རིམ་གྲོར་བཀའ་འགྱུར་ཀློག་འདོད་པ་དང་། མི་ཐོན་
པ་རྣམས་ཀྱི་དོན་དུ་ཡི་གེར་བཀོད་ནས། ལྷོ་བྲག་གནམ་སྐས་ཅན་དུ་སྦས་པ། ཕྱིས་
གུ་རུ་ཆོས་ཀྱི་དབང་ཕྱུག་གིས་གཏེར་ནས་བཏོན་ཏེ་འགྲོ་དོན་རྒྱ་ཆེན་པོ་མཛོད་དོ། །
དགེའོ།། །།
༄༅། །གསོལ་འདེབས་ནི།
རྒྱལ་བ་ཀུན་གྱི་ངོ་བོ་གཅིག་གྱུར་བ། །ཕྲིན་ལས་བཞི་ཡིས་
འགྲོ་བའི་དོན་མཛད་ཅིང་། །འཇིགས་པའི་གཟུགས་ཀྱི་བདུད་
དཔུང་སྐྲག་མཛད་པ། །དཔལ་ལྡན་བིརླ་བ་ལ་ཕྱག་འཚལ་ལོ། །
ཐུགས་རྗེ་ཆེན་པོ་དང་ལྡན་པ་x བསོད་ནམས་དཔག་མེད་
ལས་གྲུབ་ཅིང་x ཆོས་རྣམས་ཀུན་གྱི་དེ་ཉིད་གཟིགས་x ཤེས་
བྱ་ཐམས་ཅད་གཟིགས་པའི་སྤྱན་ཡངས་ཤིང་x གྲགས་ལྡན་
ཀུན་ཏུ་བཟང་པོའི་རྣམ་པར་འཕྲུལ་x དཔལ་ལྡན་ས་སྐྱའི་སྐྱེ་
འཕྲེང་བླ་བྲང་དུ། །དཀའ་བ་ཁྱད་བསད་ཡོངས་རྫོགས་གསུང་
ངག་ཐོབ། །སྨིན་གྲོལ་གདམས་པས་སྐལ་ལྡན་སྐྱོང་བའི་དཔལ། །
ཞང་སྟོན་དཀོན་མཆོག་དཔལ་ལ་x སྒེར་བུ་རྫིང་ལུང་དབེན་
པའི་གནས་མཆོག་ཏུ། །ས་སྐྱ་པཎ་ཆེན་ཐུགས་སྲས་མཆོག་གྱུར་

བ། །རྟོགས་པའི་རྒྱུན་འཛིན་ཚོགས་སྒོམ་རིན་པོ་ཆེ། །ཀུན་
དགའ་དཔལ་གྱི་ཞབས་x བྱང་ཕྱོགས་ཉན་པོ་དགོན་པའི་
གནས་མཆོག་ཏུ། །མཁས་དང་གྲུབ་པའི་དབང་ཕྱུག་རྡོ་རྗེ་
འཛིན། །སྙན་བརྒྱུད་ཟབ་མོའི་གཏེར་མཛོད་ཉན་ཆེན་པ། །
བསོད་ནམས་བརྟན་པའི་ཞབས་x དབེན་པའི་སྒྲུབ་གནས་ན་
བཟའ་བྲག་ཕུག་ཏུ། །རྩེ་གཅིག་བསྒྲུབ་པའི་ཉམས་རྟོགས་མཐར་
ཕྱིན་ནས། །ཟབ་མོའི་ལམ་གྱི་གཏེར་མཛོད་གཅིག་གྱུར་བ། །
གྲུབ་ཆེན་བྲག་ཕུག་པ་ལ་x བསམ་ཡས་ལྷུན་གྱི་གྲུབ་པའི་ཕོ་
བྲང་དུ། །མདོ་སྔགས་བསྟན་པའི་མངའ་བདག་ཆོས་ཀྱི་རྗེ། །
བྱང་ཕྱོགས་འདི་ན་ཐམས་ཅད་མཁྱེན་པར་གྲགས། །དཔལ་
ལྡན་བླ་མའི་ཞབས་ལ་༽ ཤབ་སྨད་དགེ་སྡིངས་རྡོ་རྗེའི་ཕོ་བྲང་
དུ། །ཐམས་ཅད་མཁྱེན་པ་བསོད་ནམས་རྒྱལ་མཚན་གྱི། །རིགས་
ཀྱི་དབོན་པོ་ཐུགས་སྲས་མཆོག་གྱུར་བ། །བླ་ཆེན་ཀུན་རྒྱལ་x
གྲོམ་སྟོད་དབུ་རྩེ་རྙིང་མའི་གཟིམ་ཁང་དུ། །ཐེག་ཆེན་བསྟན་
པའི་མངའ་བདག་རྡོ་རྗེ་འཆང་། །ཆོས་ཀྱི་རྒྱལ་པོ་བྱང་ཕྱོགས་
སྐྱེ་རྒུའི་གཉེན། །ཐེག་ཆེན་ཆོས་རྒྱལ་ཞབས་x མངའ་རིས་ལ་
དྭགས་ཆོས་ཀྱི་ཞིང་ཁམས་སུ། །རྡོ་རྗེ་འཆང་དབང་དགོངས་
བཅུད་གསུང་ངག་ཆོས། །སྐལ་ལྡན་གདུལ་བྱའི་ཚོགས་ལ་སྤེལ་
བའི་མགོན། །རྡོ་རྗེ་མགོན་པོའི་ཞབས་ལx གསུང་རབ་རྒྱ་
མཚོའི་ཕ་རོལ་མཐར་སོན་སོགས། ཚ་རོང་བྱང་ཆུབ་རྫོང་གི་

དབེན་གནས་སུ། །ཆོས་རྗེ་བླ་མའི་ཐུགས་སྲས་མཆོག་གྱུར་བ། །
གསུང་ངག་བསྟན་པ་འཛིན་པ་ཆོས་ཀྱི་རྗེ། །དཔལ་ལྡན་ཚུལ་
ཁྲིམས་ཞབས་ལ་གསོལ་བ་x གྲུབ་པའི་གནས་མཆོག་ཞི་དགོན་
དབེན་པ་རུ། །འོད་གསལ་བདེ་བ་ཆེན་པོའི་རོལ་རྩེད་ལས། །
སྦྱོར་ལམ་རྩེ་མོ་ཏིང་འཛིན་དཔལ་ཐོབ་པ། །གྲུབ་ཆེན་བུདྡྷ་ཤྲཱི་
ལ་ཨེ་ཝཾ་ཆོས་ལྡན་རྡོ་རྗེའི་ཕོ་བྲང་དུ། །རྒྱལ་བས་ལུང་བསྟན་
གསང་ཆེན་བསྟན་པའི་དཔལ། །གངས་ཅན་མཁས་པ་ཡོངས་
ཀྱི་གཙུག་རྒྱན་མཆོག །ངོར་ཆེན་རྡོ་རྗེ་ལ་སྟག་མོ་གླིང་ཁ་
དབེན་པའི་རི་ཁྲོད་དུ། །རྡོ་རྗེ་འཆང་དབང་ཐུགས་ཀྱི་མཛོད་
བཟུང་ནས། །གསང་ཆེན་གདམས་པའི་སྐལ་ལྡན་སྐྱོང་བའི་
དཔལ། །སེམས་དཔའ་ཆེན་པོའི་ཞབས་x རྒྱུད་སྡེས་སྨིན་
མཛད་བསྟན་པའི་སྒྲོན་མེ་འཛིན། །རིག་པའི་གནས་ལྔ་གྲུབ་
མཐའ་ཀུན་ལ་མཁས། །ཤེས་རབ་ཐོགས་མེད་རྣམ་སྲས་ལས་ལ་
འཁོལ། །མཁྱེན་རབ་ཆོས་རྗེའི་ཞབས་x ཤེས་བྱ་མཁའ་ལ་
མཁྱེན་པའི་འོད་སྟོང་གི །རབ་ཏུ་གསལ་བའི་སྣང་བ་རྒྱ་ཆེ་
ཞིང་། །འཕྲིན་ལས་བཟུང་པོ་གདུལ་བྱ་པདྨོའི་གཉེན། །མཚུངས་
མེད་བསྟན་པའི་ཉི་མ་དེ་ལ་འདུད། །ཐུབ་དབང་ཤཱཀྱུའི་གསུང་
རབ་སེངྒེའི་སྒྲ། །ཕྱོགས་ལས་རྣམ་རྒྱལ་དོན་གཉིས་གྲུབ་པའི་
དཔལ། །ལྷར་བཅས་འགྲོ་བའི་འདྲེན་པ་བཟང་པོའི་ཞབས། །
ཀུན་མཁྱེན་ཆོས་ཀྱི་རྗེ་ལ་གསོལ་བ་འདེབས། །ཀུན་མཁྱེན་བླ་

མའི་ཚོགས་ཀྱི་རྗེས་བཟུང་སྟེ། །དམ་ཆོས་དགའ་སྟོན་འགྱེད་
པའི་སྨྲ་བ་པོ། །ལེགས་འདོད་སྐྱེ་བོ་གྲུབ་པའི་ཁང་བཟང་དུ། །
རྣམ་པར་འཇུག་མཁས་དགེ་བའི་བཤེས་ལ་འདུད། །ཀུན་ཁྱབ་
རང་རིག་འོད་གསལ་ཉི་མོར་བྱེད། །སྲིད་པའི་ཆུ་འཛིན་སྟུག་
པོའི་མངལ་ནང་དུ། །གནས་ཀྱང་ནམ་ཡང་གོས་པ་མི་མངའ་
བ། །སེམས་ཀྱི་རྡོ་རྗེ་བླ་མའི་ཞབས་ལ་འདུད། །རྒྱུན་གྱི་དབང་
པོའི་བླ་བྲང་བཅོ་བརྒྱད་དུ། །རྒྱུད་སྲོལ་སུམ་ལྡན་གསུང་ངག་
མཛོད་འཛིན་ཞིང་། །སྨིན་གྲོལ་ཆོས་ཀྱི་དགའ་སྟོན་འགྱེད་
མཛད་པ། །ངག་དབང་མཆོག་ལེགས་རྡོ་རྗེ་x མཁྱེན་བརྩེ་ནུས་
ལྡན་དམ་པའི་རྗེས་བཟུང་ཞིང་། །རབ་ཟབ་གསང་ཆེན་བསྟན་
པའི་མཛོད་འཛིན་པ། །སྐལ་བཟུང་གྲུབ་པའི་ས་ལ་སྦྱོར་བ་པོ། །
ཐེག་མཆོག་རྒྱས་མཛད་བླ་མའི་ཞབས་x བློ་ལྡན་ངག་དབང་
བརྒྱུད་པར་བཅས་རྣམས་ཀྱི། །བསྟན་པ་དྲི་མེད་འཛིན་པའི་
དཔལ་ཡོན་ཅན། །ལྷ་མཆོག་འདོད་པའི་རྒྱལ་པོའི་རྣམ་འཕྲུལ་
མཆོག །འཕྲིན་ལས་ལྷུན་གྱིས་གྲུབ་པ་དེ་ལ་འདུད། །མཁྱེན་
རབ་བླ་མ་མཆོག་གིས་རྗེས་བཟུང་ནས། །བྱམས་བརྩེ་ལྡན་པ་
སྐལ་ལྡན་གདུལ་བྱ་ལ། །གསུང་ངག་དབང་བཞིའི་དགའ་སྟོན་
འགྱེད་མཛད་པ། །ལྷུན་གྲུབྱ་ཕྲིན་ལས་བཟང་པོར་གསོལ་བ་x
དམ་པའི་བྱིན་རླབས་དབེན་པའི་བཞུགས་གནས་སུ། །མཁྱེན་
རབ་བླ་མའི་ཐུགས་སྲས་གདམས་པའི་གཏེར། །ཚར་བ་ཆོས་

རྗེའི་ཕྲིན་ལས་སྐྱོང་བའི་དཔལ། །རྨོར་ཆེན་རྡོ་རྗེའི་འཆང་ལ་
གསོལ་བ་འདེབས། །རྒྱལ་ཁམས་རིས་མེད་སྐལ་ལྡན་གདུལ་བྱ་
ལ། །གསུང་ངག་དབང་བཞིའི་སྨིན་གྲོལ་ལེགས་བསྟན་ནས། །
གསང་ཆེན་བསྟན་པ་སྤེལ་བའི་རྡོ་རྗེ་འཆང་། །གནས་གསར་
ཆོས་རྗེའི་ཞབས་ལ་x བོད་ཡུལ་རྡོ་རྗེ་གདན་གྱི་གཞི་ཐོག་ཏུ། །
དཔལ་ལྡན་ཆོས་སྐྱོང་རིང་ལུགས་སྤེལ་བའི་སླད། །བསམ་བཞིན་
རྡོ་རྗེ་འཛིན་པའི་སྐུར་བཞེངས་པ། །ཀུན་དགའ་བློ་གྲོས་ཞབས་
ལ་x དཔལ་ལྡན་རྩེ་གདོང་དགེ་བའི་ཆོས་གྲྭ་རུ། །ལེགས་
གདམས་ལྷ་ཡི་རྔ་སྒྲས་སྐལ་བཟང་རྣམས། །གསང་ཆེན་ཟབ་
མོའི་ལམ་ལ་འགོད་མཛད་པ། །བསྟན་འཛིན་ལྷུན་གྲུབ་ཞབས་
x ཆོས་རྫོང་ཤར་གྱི་དབེན་གནས་ཉམས་དགའ་རུ། །སྦས་པའི་
བརྟུལ་ཞུགས་ཞི་དུལ་བག་ཡོད་ཀྱིས། །ཐུབ་བསྟན་ཉིན་པོ་བྱེད་
པའི་བཤེས་གཉེན་རྗེ། །བློ་གསལ་ཕུན་ཚོགས་ཞབས་༽ རབ་
འབྱམས་སྲས་བཅས་རྒྱལ་བ་མ་ལུས་པའི། །ཐུགས་རྗེ་གཅིག་
བསྡུས་མདོ་སྔགས་བསྟན་པའི་སྲོག །འཛིན་མཁས་རིགས་
བརྒྱའི་ཁྱབ་བདག་རྡོ་རྗེ་འཆང་། །ངག་དབང་ཀུན་མཁྱེན་
ཞབས་ལ་གསོལ་བ་x སྨིན་གྲོལ་གདམས་པ་རྒྱ་མཚོའི་མཛོད་
བཟུང་ནས། །སྐལ་ལྡན་འགྲོ་ལ་གསང་ཆེན་ཆོས་ཀྱི་ཆར། །
འབེབས་མཁས་གྲུབ་པའི་ཁྱུ་མཆོག་རྡོ་རྗེ་འཆང་། །འགྱུར་མེད་
མཆོག་གྲུབ་ཞབས་ལ་ངེས་གསང་རྒྱུད་སྡེ་རྣམ་བཞིའི་ཆུ་

ཀླུང་འབུམ། །གང་བཞུགས་མ་དྲོས་རྒྱ་མཚོ་ཡོངས་འཁྱིལ་ནས། །
སྐལ་ལྡན་གདུལ་བྱའི་རེ་སྐོང་ཆོས་ཀྱི་རྗེ། །ཕྱོགས་ལས་རྣམ་
རྒྱལ་ཞབས་ལ་༽ བྱམས་བརྩེའི་མཛད་པ་མཐར་ཕྱིན་ངག་གི་
དབང་། །བསྟན་འཛིན་གཙུག་རྒྱན་སྙན་བརྒྱུད་གདམ་པའི་
མཛོད། །གྲགས་དཀར་བ་དན་སྲིད་རྩེར་གཡོ་བ་ཅན། །ལྷར་
བཅས་འགྲོ་བའི་མགོན་པོར་x བྱམས་མགོན་མཁྱེན་པའི་ཡེ་
ཤེས་མ་ལུས་པ། །གཅིག་བསྡུས་རིན་ཆེན་གསུམ་དངོས་དྲིན་
ཅན་རྗེ། །མཁྱེན་བརྩེའི་བསིལ་ཟེར་དྲ་བས་ལེགས་སྐྱོངས་པ། །
རྗེ་བཙུན་ཀུནྡའི་དབང་པོར་གསོལ་བ་x ངག་གི་དབང་ཕྱུག་
བསྟན་པའི་འཁོར་ལོ་ཉིད། །ལུས་ཅན་ཀུན་ལ་དགའ་བདེའི་
དཔལ་སྟེར་ཞིང་། །དྲི་མེད་ཐུབ་བསྟན་འཛིན་ལ་ཟླ་བྲལ་བ། །
རྗེ་བཙུན་དཔལ་ལྡན་བླ་མར་གསོལ་བ་x ངག་གི་དབང་པོ་
ཐུགས་བསྐྱེད་ལྷ་ལམ་ལས། །ལེགས་འཁྲུངས་མཁྱེན་རབ་ཉིན་
མོར་བྱེད་པའི་དཔལ། །མདོ་རྒྱུད་མན་ངག་ལེགས་བཤད་ཀུན་
འདུས་པ། །རྗེ་བཙུན་ཆོས་ཀྱི་རྒྱུ་ཚོར་གསོལ་བ་x ངག་དབྱུང་
སྒྱུ་འཕྲུལ་ལྷ་རིགས་འཁོན་གྱི་གདུང་། །འགྲོ་ཀུན་དགའ་མཛད་
ཐེག་ཆེན་མདོ་སྔགས་ལམ། །ཕན་བདེ་དཔལ་དུ་འབར་བའི་
ཕྲིན་ལས་ཅན། །བསམ་འཕེལ་དབང་གི་རྒྱལ་པོ་གསོལ་བ་
ཐམས་ཅད་དངོས་པོའི་རང་བཞིན་མཆོག །གདོད་ནས་ཐམས་
ཅད་བདག་ཉིད་གནས། །ཐབས་དང་ཤེས་རབ་གཉིས་མེད་

པའི། །ཀྱེ་ཡི་རྡོ་རྗེ་ལ་ཕྱག་འཚལ། །ཞལ་དགུ་འབར་བའི་སྲིད་
པ་ཟ་ཞིང་རྔུབ། །འགྲོ་བ་སྣ་ཚོགས་འདུལ་བའི་ཕྱག་རྒྱ་འབར། །
བདུད་རིགས་ཀུན་འདུལ་ཞབས་ནི་བརྐྱངས་སྐུམ་བཞུགས། །
རྡོ་རྗེ་འཇིགས་བྱེད་སྐུ་༽ དཔལ་ལྡན་རྡོ་རྗེ་མཁའ་འགྲོ་ལ། །
མཁའ་འགྲོ་མ་ཡིས་འཁོར་ལ་བསྒྱུར། །ཡེ་ཤེས་ལྔ་དང་སྐུ་གསུང་
ཐུགས། །འགྲོ་བ་སྐྱོབས་ལ་ཕྱག་འཚལ་ལོ། །འཁོར་ལོ་བདེ་
མཆོག་ཀྱེ་ཡི་རྡོ་རྗེ་དང་། །བདག་མེད་མ་དང་རྗེ་བཙུན་རྣལ་
འབྱོར་མ། །དུས་འཁོར་གསང་འདུས་རྡོ་རྗེ་འཛིགས་བྱེད་
སོགས། །ཡི་དམ་ལྷ་ཚོགས་རྣམས་ལ་x དཔལ་ཆེན་ནམ་མཁའི་
མདོག་གི་མདངས་ལྡན་ཞིང་། །དུས་མཐའི་སྤྲིན་ལྟར་ཧཱུྃ་གི་
འབྲུག་སྟོང་ཆེམས། །འབར་བའི་རྡོ་རྗེས་བགེགས་ཀྱི་ཀླད་
འགེམས་པ། །ཕྱག་ན་རྡོ་རྗེ་བསྣམས་ལ་x མགོན་པོ་ཐུགས་རྗེ་
ཆེ་ལྡན་པ་x ཐབས་མཁས་ཐུགས་རྗེ་x སངས་རྒྱས་རྣམ་
གཟིགས་x མཐུན་པའི་སྨོན་ལམ་དགེ་ཚོགས་རྨད་བྱུང་x
གཞོན་ནུའི་སྐུ་ལུས་x སྐྱོན་གྱིས་མ་གོས་× ལྕང་ལོ་ཅན་གྱི་
གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་
བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་
མཛད་པ། །ཕྱག་ན་རྡོ་རྗེ་བསྣམས་ལ་༽ འཇམ་དབྱངས་ཕྱག་
ན་རྡོ་རྗེ་སྤྱན་རས་གཟིགས་x འཇིགས་རུང་དུས་མཐའི་སྤྲིན་
ལྟར་གནག་པའི་སྐུ། །ཧཱུཾ་ཕཊ་ང་རོ་འབྲུག་སྟོང་ལྡིར་པའི་

གསུང་། །སྤྲོས་པ་ཉེར་ཞི་མཁའ་དབྱིངས་ཆེན་པོའི་ཐུགས། །
དཔལ་འབར་མ་ཧཱ་ཀ་ལར་ཕྱག་X གང་གི་མཐུ་ཡི་བརྒྱ་བྱིན་
ཝ་ལྟར་ཞུམ། །མིང་ཙམ་ཐོས་བས་ནད་དོ་ཅོག་ལས་སྐྱོབ། །
མཚན་མོ་ཁམས་གསུམ་ཉུལ་བའི་རྫུ་འཕྲུལ་ཅན། །མ་གཅིག་
སྲིད་གསུམ་བདག་མོར་ཕྱག་x དཔལ་བརྗིད་མི་སྡུག་མཐིང་
ནག་རྔམས་པའི་ཞལ། །རལ་བ་དམར་སེར་དུས་མཐའི་མེ་ལྟར་
འབར། །ལྗགས་ཀྱི་དབང་པོ་གློག་ལྟར་འཁྱུག་པ་ཅན། །ཞིང་
སྐྱོང་གདོང་བ་བཞི་ལ་མ་མོའི་གཙོ་མོ་རྡོ་རྗེ་རབ་བརྟན་མ། །
མ་རུང་འདུལ་ཕྱིར་སྨུག་ནག་སྲིན་མོའི་གཟུགས། །མ་ལྟར་བརྩེ་
བའི་བསྟན་འཛིན་བུ་ལྟར་སྐྱོང༌། །མ་གཅིག་དང་ལ་ལྡན་ལྷ་མོར་
ཕྱག་（པུ་ཏྲ་ནག་པོ་ཧ་ཧིའི་བཞད་སྒྲ་ཅན། །རལ་གྲི་ཐོད་པས་
རྒྱུན་པའི་ཕྱག་གཉིས་ཀྱིས། །གནོད་བྱེད་དགྲ་བགེགས་མ་ལུས་
ཚར་བཅད་ནས། །བསྟན་དང་དེ་འཛིན་སྐྱོང་མཛད་དེ་རང་
སྣང་རྒྱལ་བའི་དཀྱིལ་འཁོར་མངོན་གྱུར་ཀྱང་། །ཚུར་མཐོང་
སྣང་ངོར་རང་རྒྱུད་དྲེགས་པའི་ཚུལ། །ཆོས་རྒྱལ་དཔོན་བློན་
འཁོར་ཚོགས་བཅས་པ་ལ། །སྒོ་གསུམ་གུས་པ་ཆེན་པོས་ཕྱག་x
ཁྲིམས་ལྡན་ཁྲོས་པའི་བདེན་ཚིག་མངལ་ཡངས་པོར། །རཀྟའི་
སྒོ་ང་བརྡོལ་ལས་སྐྱེས་བུ་བདུན། །ཁྱད་པར་སྲོག་གི་བདག་པོ་
ཡང་ལེ་བེར། །ཕོ་ཉ་མངགས་ཞུགས་བཅས་ཕྱག་x བྱང་ཕྱོགས་
སྐྱོང་བའི་རྒྱལ་ཆེན་རྣམ་ཐོས་སྲས། །ནོར་གྱི་བདག་པོ་ཨརྱ་ཛམྦྷ་

ལྷ། །དབུལ་བ་སེལ་བའི་ལྷ་མོ་ནོར་རྒྱུན་མ། །ནོར་ལྷ་གཏེར་
བདག་རྣམས་ལ་x ནོར་གྱི་དབང་ཕྱུག་རིན་ཆེན་གཏེར་མངའ་
ཞིང་། །གནོད་སྦྱིན་ནོར་འཆང་མང་པོ་ཀུན་གྱི་རྗེ། །བྱང་ཕྱོགས་
སྐྱོང་བའི་མགོན་པོ་ཛམྦྷ་ལྷ། །དངོས་གྲུབ་མཆོག་སྩོལ་ནོར་ལྷར་
ཕྱག་x ཕྱག་བྱར་འོས་པ་ཐམས་ཅད་ལ་X་
༈ ཐབས་མཁས་ཐུགས་རྗེ་x གཞོན་ནུའི་སྐུ་ལུས་x རྨད་
བྱུང་སྙིང་རྗེ་གཞུང་ལུགས་མི་འདྲའི་ཆུ་བོ་x གང་ཞིག་
ཐོགས་དང་ཐོགས་བྱའི་ཆོས་རྣམས་ཀུན་x ས་ཆེན་བླ་མ་
བསོད་ནམས་རྩེ་མོ་དང་x མང་དུ་ཐོས་པ་རྒྱ་མཚོའི་མཐར་
སོན་ཅིང་། །རིག་གནས་ཀུན་ལ་མི་འཇིགས་སྤོབས་པ་ཐོབ། །
འགྲན་ཟླ་བྲལ་བའི་སྐད་གཉིས་སྨྲ་བ་པོ། །བློ་ལྡན་ཤེས་རབ་
ཞབས་ལ་ཕྱག་x སངས་རྒྱས་བསྟན་པའི་གངས་རི་ལ་གནས་
ཤིང་མང་དུ་ཐོས་པ་ནགས་ཀྱི་ཚལ་གནས་ཤིང་བཀྲ་
ཤིས་སྤྲིན་སྔོན་རོལ་བའི་ཁང་བཟང་ནས། །ཕྱོགས་ལས་རྣམ་
པར་རྒྱལ་བའི་ལུང་རིགས་ཀྱིས། །འབྲུག་སྒྲ་སྲིད་པ་གསུམ་ན་
གཡོ་བ་ཅན། །ཕྱོགས་ལས་རྣམ་རྒྱལ་བླ་མའི་ཞབས་ལ་x རྒྱལ་
བའི་གསུང་རབ་འབུམ་ཕྲག་དུ་མའི་དོན། །དངོས་སྟོབས་རིགས་
པའི་སྒོ་ནས་ལེགས་རྟོགས་ཤིང་། །ལེགས་བཤད་རྗེ་འབྲངས་
རྒོལ་ངན་ཚར་གཅོད་པའི། །རིགས་པའི་དབང་ཕྱུག་བླ་མའི་
ཞབས་ལ་x ཤེས་བྱ་མཁའ་ལ་མཁྱེན་པའི་འོད་སྟོང་གི །རབ་

ཏུ་གསལ་བའི་སྣང་བ་རྒྱ་ཆེ་ཞིང་། །འཕྲིན་ལས་བཟང་པོ་གདུལ་
བྱ་པདྨོའི་གཉེན། །མཚུངས་མེད་བསྟན་པའི་ཉི་མ་དེ་ལ་འདུད།།
ཀུན་དགའི་ཉི་མས་མདོ་རྒྱུད་པད་ཚལ་འབྱེད། །རྡོ་རྗེ་ལྟ་བུ་
ཟབ་པའི་ཀུན་མངའ་ཞིང་། །བསྡུ་དངོས་བཞི་ཡིས་བསྟན་པའི་
རྒྱལ་སྲིད་འཛིན། །སྐྱེ་དགུའི་གཙུག་རྒྱུན་ཆོས་རྗེའི་ཞབས་ལ་x
བློ་གྲོས་དབང་ཕྱུག་ཚུལ་ཁྲིམས་འབུམ་བཟང་འཛིན། །ཕྱོགས་
ལས་རྣམ་རྒྱལ་མདོ་དང་སྔགས་ཀྱི་མཛོད། །མཐའ་ཡས་དགེ་
མཚན་དུ་མའི་དཔྱལ་མངའ་བ། །བློ་ཆེན་འཕྲིན་ལས་བཟང་པོ་
དེ་ལ་འདུད། །རྒྱ་ཆེན་བསོད་ནམས་ལུས་སྟོབས་རབ་རྒྱས་ཤིང་
x ཤེས་རབ་ལྷ་མཆོག་འཇམ་དབྱངས་མི་ཡི་གར། །མདོ་སྔགས་
རིག་གནས་ཀུན་མཁས་པཎྜི་ཏ། །ཤཱཀྱ་མཆོག་ལྡན་དྲི་མེད་
ལེགས་པའི་བློ། །མཁས་པའི་དབང་པོ་ཁྱོད་ལ་ཕྱག་འཚལ་ལོ། །
གཞུང་བརྒྱ་སྨྲ་བའི་སེང་གེ་རོང་སྟོན་རྗེ། །སྡེབ་ལེགས་རྩོམ་ཕྲེང་
སྤེལ་མཁས་སངས་རྒྱས་འཕེལ། །རིགས་ལམ་རྩོད་པའི་ཁྱུ་མཆོག་
གོ་རམས་པ། །ཀུན་མཁྱེན་ཡབ་སྲས་གསུམ་ལ་གུས་ཕྱག་x རྣལ་
འབྱོར་དབང་ཕྱུག་ཀུན་མཁྱེན་རོང་སྟོན་རྗེ། །དེ་སྲས་མཚུངས་
མེད་མཁས་པ་དོན་ཡོད་དཔལ། །བློ་གསལ་དབང་པོ་མཆོག་
ལྡན་ལེགས་པའི་བློ། །ཀུན་མཁྱེན་ཡབ་སྲས་གསུམ་ལ་བྱམས་
བརྩེའི་མཛད་པ་ཟླ་བྲལ་ངག་གི་དབྱང་། །ཐུབ་བསྟན་འཛིན་
པའི་འཕྲིན་ལས་མཚུངས་མེད་མཆོག །མདོ་རྒྱུད་གཞུང་ལུགས་

རྒྱ་མཚོའི་མཐར་སོན་པ། །དཔྱོད་ལྡན་རྒྱ་མཚོའི་དབང་པོར་
གསོལ་བ་x བྱམས་བརྩེ་སྤྲིན་སྔོན་རྒྱས་པའི་ལྡིང་ཁང་ནས། །
ཆོས་ཕུང་དབྱར་རྔའི་འཕྲིན་ཡིག་ལས་དྲངས་པ། །སྐལ་བཟང་
མདོངས་མཐའི་ཉམས་རྟོགས་ཡོན་ཏན་འབུམ། །རྒྱས་མཛད་
དྲིན་ཅན་བླ་མར་གསོལ་བ་x བྱམས་བརྩེའི་མཁྱེན་པ་རབ་
རྒྱས་ངག་གི་དབང་། །རིས་མེད་བསྟན་འཛིན་ཀུན་ལ་དགའ་
སྟེར་བའི། །སྙན་དང་གྲགས་པ་དཀར་པོའི་དྲི་བསུང་ཅན། །རྗེ་
བཙུན་ཆོས་ཀྱི་རྒྱལ་པོར་གསོལ་བ་འདེབས། །ངག་དབང་ལྷ་ཡི་
མཁྱེན་ནུས་བརྩེ་བ་རྣམས། །གཅིག་བསྡུས་ཐུབ་བསྟན་བཤད་
སྒྲུབ་སྤེལ་སླད་དུ། །རྒྱལ་སྲས་མཚན་ལྡན་བླ་མའི་སྐུར་བཞེངས་
པ། །སྐྱབས་གནས་ཀུན་འདུས་ཞབས་ལ་གསོལ་བ་འདེབས། །
བྱམས་བརྩེའི་མཛད་པ་མཚུངས་མེད་ངག་དབྱང་ལྷ། །བཤེས་
གཉེན་བློ་གྲོས་ཆེན་པོའི་སྐུར་བཞེངས་པ། །མདོ་སྔགས་རྒྱལ་
བསྟན་རིན་ཆེན་འཛིན་པའི་དཔལ། །སྐྱེ་རྒུའི་འདྲེན་པ་བཟང་
པོར་གསོལ་བ་འདེབས། །ཟབ་རྒྱས་ཆོས་ཚུལ་སྨྲ་ལ་མཁས། །
སྡོམ་གསུམ་ཁྲིམས་ལྡན་ཀུན་སྤྱོད་བཙུན། །རྒྱལ་བསྟན་འཛིན་
སྐྱོང་ལྷག་བསམ་བཟུང་། །མཚན་ལྡན་བླ་མར་གསོལ་བ་
འདེབས། །ཚུལ་གནས་ཐོས་བསམ་བསྒོམ་པའི་ཕ་རོལ་སོན། །
ཁྲིམས་ལྡན་བསླབ་གསུམ་ཡོན་ཏན་རྒྱན་གྱིས་མཛེས། །ཐུབ་
བསྟན་རིན་ཆེན་སྙན་པའི་གྲགས་པ་ཡི། །བ་དན་སྲིད་རྩེར་

བསྒྲེངས་པ་ཁྱེད་ལ་འདུད། །ངག་གི་དབང་ཕྱུག་འཇམ་མགོན་
ས་སྐྱ་པའི། །ལུང་རྟོགས་བསྟན་པའི་ཁུར་ཆེན་འདེགས་པ་ལ། །
འཇིགས་མེད་བཟོད་པའི་གོ་ཆ་རབ་བརྟན་པ། །དཔལ་ལྡན་
མཁས་བཙུན་བཟང་པོའི་ཞབས་ལ་འདུད།། །།
༄༅། །འདོད་གསོལ་འགྲོ་ལ་བདེ་སྐྱིད་མ་
བཞུགས་སོ། །
འགྲོ་ལ་བདེ་སྐྱིད་འབྱུང་བའི་སྒོ་གཅིག་པུ། །ཀུན་མཁྱེན་
རྒྱལ་བའི་བསྟན་པ་རིན་པོ་ཆེ། །ཡུལ་དུས་གནས་སྐབས་ཀུན་
དུ་མི་ཉམས་པར། །ཕྱོགས་མཐར་དར་ཞིང་རྒྱས་པར་མཛད་དུ་
གསོལ། །ཚད་མེད་མཁྱེན་དང་བརྩེ་བའི་དཔལ་མངའ་ཞིང་། །
རྒྱལ་བའི་བསྟན་པ་སྲོག་བས་གཅེས་འཛིན་པའི། །མཚུངས་
མེད་བླ་མ་དགེ་བའི་བཤེས་གཉེན་རྣམས། །སྐུ་ཚེ་རིང་ཞིང་རྒྱས་
པར་མཛད་དུ་གསོལ། །འགྲོ་ལ་དགེ་བའི་ལམ་བཟང་སྣང་
མཛད་ཅིང་། །འཆད་དང་སྒྲུབ་པའི་བྱ་བ་ལྷུར་ལེན་པའི། །ཆོས་
བྱེད་དགེ་འདུན་དེ་དག་ཞབས་བརྟན་ཅིང་། །ཕྲིན་ལས་ཕྱོགས་
བཅུར་རྒྱས་པར་མཛད་དུ་གསོལ། །མི་རྣམས་ན་རྒ་འཆི་བའི་
འཇིགས་མེད་ཅིང་། །འཇིག་རྟེན་ཡང་དག་ལྟ་བ་དང་ལྡན་

པས། །ཕན་ཚུན་བྱམས་པའི་ཡིད་དང་ལྡན་གྱུར་ཅིང༌། །ཚད་
མེད་དགའ་བ་རྒྱས་པར་མཛད་དུ་གསོལ། །གྲོང་རྣམས་འཇམ་
པོའི་རླུང་གིས་གཡོ་བ་ཡིས། །བ་དན་དཀར་པོའི་ཕྲེང་བས་རབ་
མཛེས་ཤིང་། །གོས་བཟང་རིན་ཆེན་རྒྱན་དང་ལྡན་པ་ཡི། །
འབྱོར་ལྡན་སྐྱེ་བོས་གང་བར་མཛད་དུ་གསོལ། །མཁའ་ལ་གློག་
ཕྲེང་འགྱུ་བའི་སྤྲིན་མཛེས་ཤིང་། །ས་ལ་རྨ་བྱ་དགའ་བའི་གར་
མཛེས་པ། །ཟིམ་བུ་དལ་གྱི་འབབ་པའི་ཆར་རྒྱུན་གྱིས། །འགྲོ་
རྣམས་དགའ་བ་རྒྱས་པར་མཛད་དུ་གསོལ། །རི་རྣམས་རྩྭ་དང་
མེ་ཏོག་འབབ་ཆུས་བརྒྱན་། །ཀླུང་རྣམས་སྣ་ཚོགས་ཕྱུགས་དང་
འབྲུ་ཡིས་གང་། །མི་རྣམས་རབ་ཏུ་དགའ་བའི་གླུ་ལེན་ཞིང་། །
དྲེགས་དང་འཐབ་རྩོད་མེད་པར་མཛད་དུ་གསོལ། །རྒྱལ་པོས་
ཆབ་སྲིད་ཞི་བས་ལེགས་སྐྱོང་ཞིང་། །འབངས་རྣམས་རྒྱལ་པོའི་
བཀའ་ལུང་གུས་ལེན་པས། །ཕྱི་དང་ནང་གི་འཁྲུག་རྩོད་ཉེར་
ཞི་ནས། །རྫོགས་ལྡན་བཞིན་དུ་བདེ་བར་མཛད་གསོལ། །
གཙུག་ལག་ཁང་རྣམས་རྒྱལ་བའི་སྐུ་གཟུགས་དང་། །དམ་ཆོས་
གླེགས་བམ་དུ་མས་རབ་མཛེས་པ། །ལྷ་རྫས་མཆོད་པའི་སྤྲིན་
ཚོགས་དཔག་མེད་ཀྱིས། །མཆོད་པའི་ཆར་ཆེན་རྒྱས་པར་
མཛད་དུ་གསོལ། །དགོན་གནས་ཐམས་ཅད་ཐུབ་བསྟན་སྐྱོང་
བྱེད་པ། །བཤེས་གཉེན་ངུར་སྨྲིག་འཛིན་པས་ཡོངས་གང་སྟེ། །
འཆད་རྩོད་རྩོམ་པའི་བྱ་བས་དུས་འདའ་ཞིང་། །ཀློག་དང་ཁ་

ཏོན་རྒྱས་པར་མཛད་དུ་གསོལ། །དགེ་བསྙེན་དགེ་ཚུལ་དགེ་
སློང་ཕ་མ་རྣམས། །དྲི་མ་མེད་པའི་ཚུལ་ཁྲིམས་དང་ལྡན་ཞིང་། །
རྣམ་དག་ཐོས་བསམ་བསྒོམ་པའི་བྱ་བ་ཡིས། །བདེ་གཤེགས་
བསྟན་པ་རྒྱས་པར་མཛད་དུ་གསོལ། །སྒྲུབ་པ་པོ་རྣམས་གཡེང་
བ་ཀུན་སྤངས་ནས། །འཚེ་བ་ཀུན་བྲལ་འདུ་འཛིས་རྣམས་
དབེན་པའི། །ཞི་བའི་གནས་སུ་སྤོང་བ་ལྷུར་ལེན་པའི། །རྟོགས་
པའི་ཡོན་ཏན་རྒྱས་པར་མཛད་དུ་གསོལ། །ལྷག་པར་དད་པས་
གསོལ་བ་འདེབས་བྱེད་པ། །སྒྲུབ་པོ་བདག་ཅག་འཁོར་དང་
བཅས་རྣམས་ལ། །ལོག་འཚོ་བྲལ་བའི་དཔལ་འབྱོར་ཕུན་ཚོགས་
དང་། །ཚེ་དང་དམ་ཆོས་རྒྱས་པར་མཛད་དུ་གསོལ། །སྦྱིན་དང་
ཚུལ་ཁྲིམས་བཟོད་པ་བརྩོན་འགྲུས་དང་། །བསམ་གཏན་ཤེས་
རབ་བླ་ན་མེད་སོགས་ཀྱིས། །རང་ལ་སངས་རྒྱས་ཆོས་ཀུན་
ཡོངས་རྫོགས་ནས། །ལུང་རྟོགས་ཡོན་ཏན་རྒྱས་པར་མཛད་དུ་
གསོལ། །སྦྱིན་དང་སྙན་པར་སྨྲ་བས་འཁོར་བསྡུས་ནས། །དོན་
སྤྱོད་དམ་ཆོས་ཚུལ་བཞིན་བཤད་པའི་མཐུས། །རང་གཞན་
དོན་མཐུན་ཆོས་ལ་ལེགས་སྦྱར་ནས། །གཞན་དོན་ཆོས་བཞིན་
རྒྱས་པར་མཛད་དུ་གསོལ། །ཆོས་ཀྱི་འགལ་རྐྱེན་མཐའ་དག་
ཉེར་ཞི་ཞིང་། །མཐུན་རྐྱེན་མ་ལུས་ཕུན་སུམ་ཚོགས་གྱུར་ནས། །
གང་དང་གང་ལ་ཐུབ་པས་རབ་བསྔགས་པའི། །དགེ་བ་དེ་དག་
རྒྱས་པར་མཛད་དུ་གསོལ། །དཔལ་ལྡན་བླ་མའི་ཐུགས་རྗེ་བྱིན་

རླབས་དང་། །ཆོས་ཀུན་དེ་བཞིན་ཉིད་ཀྱི་བདེན་པ་དང་། །
བདག་གི་ལྷག་བསམ་རྣམ་པར་དག་པའི་མཐུས། །ཇི་ལྟར་
གསོལ་བ་བཏབ་བཞིན་འགྲུབ་གྱུར་ཅིག །འདི་ཉིད་ངོར་ཆེན་རྡོ་རྗེ་
འཆང་གི་བཀའ་འབུམ་རང་ལས་ཞལ་བཤུས་པའོ།། །
༄༅། །སློབ་དཔོན་པདྨའི་གསོལ་འདེབས་བསམ་པ་
མྱུར་འགྲུབ་མ་བཞུགས་སོ།།
ན་མསརྦ་བུདྡྷ་བོ་དྷི་ས་ཏྭཱ་ཡ། དུས་གསུམ་རྒྱལ་བ་ཀུན་
གྱི་སྤྲུལ་པའི་སྐུ། །མཁྱེན་བརྩེ་ནུས་ལྡན་གུ་རུ་རིན་པོ་ཆེ། །ལྷོ་
ནུབ་རྔ་ཡབ་གླིང་ཕྲན་དཔལ་རི་ཡི། །པདྨ་འོད་ནས་ད་ལྟ་
གནས་འདིར་བྱོན། །སྟེང་གི་ཆ་ལ་རྩ་བརྒྱུད་བླ་མ་དང་། །བར་
གྱི་ཆ་ལ་ཡི་དམ་ཞི་ཁྲོའི་ཚོགས། །འོག་གི་ཆ་ལ་བཀའ་སྲུང་
མཁའ་འགྲོ་རྣམས། །བུ་ཡུག་འཚུབས་ལྟར་མངོན་སུམ་གསལ་
བར་བཞུགས། །བདག་གཞན་ལུས་སྲོག་ལོངས་སྤྱོད་དུས་གསུམ་
གྱི། །དགེ་ཚོགས་མཆོད་སྤྲིན་ནམ་མཁའི་མཐའ་ཀླས་པ། །ཡིད་
ཀྱིས་སྤྲུལ་ནས་མཆོད་ཡུལ་རྣམས་ལ་འབུལ། །རྒྱུན་ཆད་མེད་
པར་སྤྱན་ལམ་འབྱུང་གྱུར་ཅིག །དེང་སང་གངས་ཅན་ལྗོངས་
འདིའི་འགྲོ་འདི་རྣམས། །ལས་ངན་བསགས་པའི་འབྲས་བུ་
དུས་ལ་སྨིན། །སྨྲ་ཤེས་དོན་གོ་མི་ཡི་ལུས་ཐོབ་ཀྱང་། །ངན་སོང་

སྡུག་བསྔལ་ལྟ་བུས་གཟིར་ལ་གཟིགས། །ཚ་གྲང་སྲོག་བྲལ་
དམྱལ་བའི་ཡུལ་ལྗོངས་བཞིན། །བཀྲེས་སྐོམ་སྡུག་བསྔལ་ཡི་
དྭགས་ལུས་དང་མཚུངས། །བསད་སྤྱད་བཀོལ་སྤྲུགས་དུད་
འགྲོ་ལྟར་མྱོང་བའི། །འགྲོ་བ་འདི་རྣམས་ཐུགས་རྗེས་མྱུར་དུ་
སྐྱོབས། །གཞན་དམའ་འབེབས་ཕྱིར་གཡོ་སྒྱུ་ཁྲམ་གསུམ་གྱི། །
འཁྲུག་ལོང་མ་ལུས་ཞི་བར་བྱིན་གྱིས་རློབས། །ཆགས་སྡང་
དབང་གིས་དུས་འཁྲུག་འདི་ཞི་ནས། །སོ་སོར་རང་དབང་ཐོབ་
པར་བྱིན་གྱིས་རློབས། །རྒྱལ་པོ་རྣམས་ཀྱིས་ཆོས་བཞིན་ས་སྐྱོང་
ཞིང་། །འབངས་རྣམས་བཀའ་བཞིན་སྒྲུབ་པར་བྱིན་གྱིས་
རློབས། །བསྟན་འཛིན་ཐམས་ཅད་སྐུ་ཚེ་ལེགས་བརྟན་ཅིང་། །
གཞན་དོན་ལྷུན་གྱིས་འགྲུབ་པར་བྱིན་གྱིས་རློབས། །དགེ་
འདུན་རྣམས་ཀྱང་འཆད་ཉན་སྤེལ་བ་དང་། །བསྟན་པ་རིས་
མེད་དར་བར་བྱིན་གྱིས་རློབས། །སྒྲུབ་པ་པོ་རྣམས་གཡེང་བས་
མ་གོས་པའི། །ཏིང་འཛིན་ལས་སུ་རུང་བར་\ །ཡུལ་ཕྱོགས་
ཀུན་ཏུ་ཆར་ཆུ་དུས་སུ་འབེབས། །ལོ་ཕྱུགས་རྟག་ཏུ་ལེགས་
པར་། །མི་ནད་ཕྱུགས་ནད་དུས་འཁྲུག་རྒྱུན་ཆད་ནས། །རྒྱལ་
ཁམས་བདེ་བས་འཚོ་བར་\།སྟོབས་ལྡན་རྣམས་ཀྱི་རྒྱུད་ལ་
ངན་སེམས་ཀྱིས། །འཇིག་རྟེན་འཕུང་སེམས་ཞི་བར་\ །ཅི་སྟེ་
ལས་ངན་དབང་གིས་ཕུར་གཡོས་ཀྱང་། །ནུས་མེད་རང་ཞིར་
འགྱུར་བར་（ །བཀའ་སྲུང་རྣམས་ཀྱང་གཞན་གྱིས་མ་བསྐུལ་

ཡང་། །གདུག་ཅན་དངོས་སུ་སྒྲོལ་བར་\ །སྐྱེ་བོ་འདི་ཀུན་ངོ༌
ཚ་ཁྲེལ་ཡོད་ཀྱིས། །གཅིག་སེམས་གཅིག་གིས་འཛིན་པར་༥ །
ཕན་ཚུན་བྱམས་སེམས་གཡོ་མེད་རབ་བརྟན་པས། །ཀུན་གྱིས་
བདེ་ཐབས་སྒྲུབ་པར་（ །དེ་ལ་བརྟེན་ནས་ལྗོངས་འདིའི་འགྲོ་
བ་རྣམས། །བདེ་སྐྱིད་དཔལ་ལ་སྤྱོད་པར་།ཀུན་ཀྱང་ཆོག་ཤེས་
རྩོད་མེད་མངའ་རིས་ཀྱི། །བསྟན་དང་བསྟན་འཛིན་མཆོད་
པར་（ །འབྱུང་པོ་རྣམས་ཀྱང་གདུག་རྩུབ་ཀུན་ཞི་ནས། །འགྲོ་
ལ་བརྩེ་སེམས་སྐྱེ་བར་།མདོར་ན་གཟུགས་ཅན་གཟུགས་
མེད་འགྲོ་བ་ཀུན། །ཤེས་རྒྱུད་ཆོས་དང་མཐུན་པར་\ །དེ་ལ་
བརྟེན་ནས་ཕྱི་མ་ལྷན་ཅིག་པར། །བདེ་བ་ཅན་དུ་སྐྱེ་བར་x །
ནམ་མཁར་བཞུགས་པའི་གུ་རུ་རིན་པོ་ཆེ། །འཁོར་བཅས་རང་
ལ་ཐིམ་པར་བྱིན་རླབས་ཀྱིས། །སློབ་དཔོན་ཆེན་པོའི་ལུང་
རྟོགས་ཡོན་ཏན་དང༌། །རང་ཉིད་ནུས་པ་མཉམ་པར་བྱིན་
གྱིས་རློབས། །བདག་གིས་འགྲོ་བའི་སྡུག་བསྔལ་མ་བཟོད་པས། །
བདག་ཅག་བྱས་མེད་ཡུས་ཀྱི་གདུང་ཤུགས་ཀྱིས། །བདག་ཉིད་
ཆེན་པོ་ཁྱེད་ལ་གསོལ་བཏབ་པས། །བདག་གཞན་དོན་ཀུན་
ཡིད་བཞིན་འགྲུབ་གྱུར་ཅིག །ཅེས་སློབ་དཔོན་རིན་པོ་ཆེ་པདྨ་འབྱུང་
གནས་ལ་ཐུགས་རྗེ་མྱུར་བསྐུལ་གསོལ་འདེབས་བསམ་པ་མྱུར་འགྲུབ་བོད་ཁམས་
ཀུན་ཏུ་བདེ་བའི་དཔལ་སྟེར་ཞེས་བྱ་བ་འདིའང་ས་སྐྱ་པ་ཤཱཀྱའི་དགེ་བསྙེན་པཎྜི་
ཏ་སྔགས་འཆང་ངག་དབང་ཀུན་དགའ་བསོད་ནམས་ཀྱིས་ལྕགས་མོ་སྦྲུལ་ལོར་
དབུས་གཙང་གི་ལྗོངས་འདིར་དུས་ངན་གྱི་འཁྲུག་ལོང་སྣ་ཚོགས་བྱུང་དུས་སྐྱེ་འགྲོ་

རྣམས་བདེ་ལ་འགོད་པ་ཞིག་བྱུང་ན་སྙམ་པའི་ལྷག་བསམ་རྣམ་པར་དག་པས་ཀུན་
ནས་བསླངས་ཏེ་ཧོར་ཟླ་བཅུ་པའི་དཀར་ཕྱོགས་རྫོགས་པ་གཉིས་པའི་ཚེས་ལ་དགེ་
སྡིངས་ཆོས་ཀྱི་ཕོ་བྲང་ཆེན་པོར་ལེགས་པར་སྦྱར་བ་འདིས་ཀྱང་བསམ་པ་ཐམས་
ཅད་ཡིད་བཞིན་དུ་འགྲུབ་པའི་རྒྱུར་གྱུར་ཅིག །རྒྱལ་དབང་པདྨའི་ཐུགས་
རྗེའི་བྱིན་རླབས་དང་། །ཆོས་སྐུ་དེ་བཞིན་ཉིད་ཀྱི་བདེན་པ་
དང་། །བདག་གི་ལྷག་བསམ་རྣམ་པར་དག་པའི་མཐུས། །ཇི་
ལྟར་གསོལ་བ་བཏབ་བཞིན་འགྲུབ་གྱུར་ཅིག། །། །
༄༅། །བསྔོ་བ་བྱ་ཚུལ་བློ་དམན་དགའ་སྐྱེད་
ཅེས་བྱ་བ་བཞུགས་སོ། །
ཕྱོགས་བཅུ་ན་བཞུགས་པའི་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་
འཁོར་གྱི་ལྷ་ཚོགས། སངས་རྒྱས་བྱང་སེམས་ཆོས་སྲུང་ནོར་
ལྷའི་ཚོགས་དང་བཅས་པ་རྣམས་ཀྱིས་དམིགས་ཡུལ་གྱི་ཐོགས་
དྲངས་བདག་གཞན་མཁའ་ཁྱབ་ཀྱི་སེམས་ཅན་ཐམས་ཅད་ལ་
དགོངས་སུ་གསོལ། དམིགས་ཡུལ་གྱི་ཆེད་དུ་འདི་ལྟར་བགྱིས་
པའི་མཐུ་ལ་བརྟེན་ནས་ཕན་བདེའི་འབྱུང་གནས་སངས་རྒྱས་
ཀྱི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་
པར་གྱུར་ཅིག དེ་འཛིན་གྱི་སྐྱེས་བུ་དམ་པ་ཞི་བར་གཤེགས་

པའི་ཚུལ་བསྟན་པ་རྣམས་ཀྱི་ཐུགས་དགོངས་ཟབ་མོ་ཆོས་
དབྱིངས་བདེ་ཆེན་གྱི་ཀློང་དུ་ཡོངས་སུ་རྫོགས་པར་གྱུར་ཅིག
མེ་ཏོག་དམ་པ་སོགས་དང་། ཕྱག་འཚལ་བ་དང་སོགས་བརྗོད།
གཞན་ཡང་བསོད་ནམས་ཀྱི་མཐུ་འདི་ལ་བརྟེན་ནས་རིས་སུ་
མ་ཆད་པའི་བསྟན་འཛིན་གྱི་སྐྱེས་བུ་སུ་གང་དག་སུ་བཞུགས་
པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བར་གྱུར་ཅིག
དགེ་འདུན་གྱི་སྡེ་ཐམས་ཅད་ཀྱང་ཐུགས་མཐུན་ཁྲིམས་གཙང་
གི་སྒོ་ནས་འཁོར་ལོ་གསུམ་དང་ཆོས་སྤྱོད་བཅུའི་སྒྲུབ་པ་
མཐའ་དག་མི་ཉམས་ཤིང་གོང་ནས་གོང་དུ་འཕེལ་ཞིང་རྒྱས་
པར་གྱུར་ཅིག བསྟན་པའི་དཔལ་གྱུར་སོགས་དང་། སྤྲོ་ན། རྣམ་
དག་ཁྲིམས་ཀྱི་སོགས་བརྗོད། གཞན་ཡང་རྣམ་པར་དཀར་བའི་དགེ་
ཚོགས་འདི་དག་གི་མཐུ་དང་ནུས་པ་ལ་བརྟེན་ནས་འཇིག་
རྟེན་འདི་ནས་འཇིག་རྟེན་ཕ་རོལ་ཏུ་ཚེ་ལས་འདས་པ་མིང་ནས་
འབོད་ཅིང་། ཞེས་བགྱི་བས་ཐོགས་དྲངས་ཚེ་ལས་འདས་པ་ཇི་སྙེད་
མཆིས་པ་རྣམས་རིག་དྲུག་བར་དོ་དང་བཅས་པའི་འཁྲུལ་
སྣང་གི་སྡུག་བསྔལ་མཐའ་དག་ལས་གྲོལ་ཏེ་དག་པའི་ཞིང་དུ་
བགྲོད་པའི་སྐལ་བ་དང་ལྡན་པར་གྱུར་ཅིག དེ་ལྟར་མ་གྱུར་
ནའང་སྐྱེ་བ་ཀུན་ཏུ་དལ་བརྒྱད་འབྱོར་བཅུ་ཚང་བའི་མི་ལུས་
ཐོབ་ནས་རྒྱལ་བསྟན་རིན་པོ་ཆེའི་སྒོར་ཞུགས་མདོ་སྔགས་ཀྱི་
གནད་ཕྱིན་ཅི་མ་ལོག་པར་རྟོགས་ནས་ལྟ་བསྒོམ་སྤྱོད་གསུམ་

གྱི་ཉམས་ལེན་མཐར་ཕྱིན་པའི་སྐལ་བ་དང་ལྡན་པར་གྱུར་ཅིག
གཞན་ཡང་ལེན་དང་རྣམ་པར་སྨིན་པ་ལ་རེ་བ་མེད་པའི་སྦྱིན་
པ་རླབས་པོ་ཆེ་གཏོང་ནུས་པའི་སྐལ་བ་དང་ལྡན་པར་གྱུར་
ཅིག སྒོ་གསུམ་འགྱོད་པ་མེད་པའི་ཚུལ་ཁྲིམས་རླབས་པོ་ཆེ་
བསྲུང་ནུས་པའི་སྐལ་བ་དང་ལྡན་པར་གྱུར་ཅིག ཉེར་བར་
འཚེ་བ་མཐའ་དག་ལ་ཁོང་ཁྲོ་བ་མེད་པས་བཟོད་པ་རླབས་པོ་
ཆེ་སྒོམ་ནུས་པའི་སྐལ་བ་དང་ལྡན་པར་གྱུར་ཅིག རྣམ་པར་
དཀར་པའི་ལས་ཆེད་དུ་སྤྲོ་བའི་བརྩོན་འགྲུས་རླབས་པོ་ཆེ་
བརྩོམ་ནུས་པའི་སྐལ་བ་དང་ལྡན་པར་གྱུར་ཅིག བྱིང་རྒོད་
རྣམ་གཡེང་གི་མཚན་མས་མ་གོས་པའི་བསམ་གཏན་ཟབ་མོ་
མུ་མཐའ་མེད་པ་བསྒོམ་ནུས་པའི་སྐལ་བ་དང་ལྡན་པར་གྱུར་
ཅིག ཐབས་ཤེས་ཟུང་འཇུག་གི་ཤེས་རབ་ཀྱི་ཕ་རོལ་ཏུ་ཕྱིན་
པའི་དོན་ཕྱི་ཅི་མ་ལོག་པ་རྟོག་ནུས་པའི་སྐལ་བ་དང་ལྡན་
པར་གྱུར་ཅིག མདོར་ན་ལམ་ལྔ་ས་བཅུ་རིམ་གྱིས་བགྲོད་དེ་
རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་སྐལ་
བ་དང་ལྡན་པར་གྱུར་ཅིག དམིགས་ཡུལ་ངན་སོང་སྡུག་
བསྔལ་སོགས། པདྨོ་འདམ་གྱིས་སོགས། ཚེ་ཡི་འདུ་བྱེད་སོགས། སྨོན་
ལམ་རྒྱལ་པོ་འདི་དག་མཆོག་གི་གཙོ། །མཐའ་ཡས་སོགས་བརྗོད།
ཅེས་བསྔོ་བ་བྱ་ཚུལ་བློ་དམན་དགའ་བསྐྱེད་ཅེས་བྱ་བ་འདི་ནི་གཟིམས་འོག་རྡོ་རྗེ་འཆང་གིས་
མཛད་པའི་བསྔོ་བ་ལས་གསར་བུ་དག་གི་དོན་དུ་བསྡུས་ཏེ་གུ་ཎ་བས་བྲིས་སོ། །བཀྲ་ཤིས། །

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
འཕན་ཡུལ་ནཱ་ལེནྡྲའི་ཆོས་སྡེ་ཆེན་པོ་ནས་བསྒྲིགས།
འཕན་ཡུལ་གཅེན་གཅུང་གློག་ཀླད་ཁང་ནས་སྒྲིགས་སྦྱོར་བྱས།
དེབ་རེར་རིན་གོང་སྒོར་༣༥།

པདྨའི་བཀའ་ཉན་དུས་བབས་འཕྲིན་ལས་ཅན། །དོན་གབ་ངེགས་པའི་ཚུལ་འཛིན་པ་ཉར་བྱེད། །

འཁོན་གྱི་རིགས་སྲུང་པུ་ཏྲ་དམར་པོ་ཞེས། །སྤུན་བདུན་དབང་ཕྱུག་བཙན་རྒོད་ཡང་ལེ་དེར། །

རྗེ་ཡི་མགུལ་ལྷ་གཉན་ཆེན་ཐང་ལྷ་དང་། །གྲགས་བའི་མཚོ་ཆེན་གནམ་མཚོ་ཕྱུག་མོ་དགེ །
གཞུང་བརྒྱ་སྨྲ་བའི་སེང་གེ་རོང་སྟོན་དང་།།
གསང་ཆེན་སྙན་བརྒྱུད་མངའ་བདག་ཚར་པ་རྗེའི།། །།
དགོངས་བཅུད་མདོ་སྔགས་ཆུ་བོ་གཅིག་འདྲེས་སྲོལ།།
མཁྱེན་རབ་བླ་མའི་རིང་ལུགས་རྒྱས་གྱུར་ཅིག
